Dubi ra’ayoyi
Rundunar kasashen yankin tafkin Chadi ta ce ta hallaka daya daga cikin jagoran yan ta'addan yankin mai suna mallam Bakura
Kakakin rundunar, kanar Timothy Antiga ya ce rundunar wacce ta kai farmaki tare da taimakon jiragen yakin sojojin saman Najeriya da Nijar da rundunonin mayakan Artillery, sun kai wani gagarumin farmaki a maboyar jagoran 'yan ta'addan Mallam Bakura da ma sauran mukarrabansa a wani sarkakiyar bishiyoyi masu duhun gaske
Wannan farmaki dai da aka tsara shi a tsanaki ya sami nasarar rugurguza baki dayan wannan maboya
Babban kwamandan rundunar kasashen tafkin Chadin, manjo janar Ibrahim Manu Yusuf ya shaida wa muryar Amurka cewa ba zai so yayi dogon bayani ba kan wannan gagarumar nasara da aka samu, amma dai sun samu cimma burinsu ne da taimakon dakarun kasashen yankin da ma sauran jama’ar gari
Mallam Bakura dai daya daga cikin jagororin ISWAP ne kafin daga bisani ya balle a shekara ta 2018 bayan da ya sami mummunan sabani da Abu Mossad Albarnawee
A halin yanzu dai shi ne jagora a kungiyarsa da ke da tasiri a kudancin kasar Nijar da ma wasu tsibirai a tafkin chadi
Masanin tsaro Dr
Kabiru Adamu ya ce girman aika aikar Bangaren Mallam Bakura akan iyakokin kasashen tafkin chadi ya zarce na bangarorin ISWAP da na Boko Haram
An dai yi imanin shi ke addabar sassan kasar Nijar da Jihar Borno sannan yana da hanu dumu dumu wajen kai hare hare ga sojoji da fararen hula da satar mutane dan neman kudin fansa da kuma sauran nau'o'in ta'addanci a yankunan
Dubi ra’ayoyi
Shugaban kasar Najeriya Muhammadu Buhari ya kai ziyara jihar Kebbi a ranar Alhamis, don bude bukin al'adun gargajiya da kamun Kifi a Argungu

A lokacin da shugaban yake zagayawa don ganin yadda ake baje kolin shinkafa da kuma daukar hotuna da manoma, sai wani matashi da ke tsakanin al’umma ya kutsa kai ya nifi in da shugaban ya ke da karfin gaske
Kamar yadda duniya ta sani, jami'an tsaro basu bashi damar isa wajen shugaban ba, nan take aka hana yaron kusantar Shugaban
Lamarin da ya janyo aka dinga yada rahotanni kan shafukan sada zumunta masu cewa an kai wa shugaban hari
Amma tuni mai bai wa shugaban shawara kan harkokin yada labarai Femi Adesina ya fitar da sanarwa kan abinda ya faru
“Mutane marasa fatan alheri a kullun suna neman sauya zahirin abu idan ya faru domin a bashi wata fahimta ta daban,” a cewarsa
“Basu san hakan bata da wani amfani garesu ba, kuma dole kasa ta ci gaba
”
Kafin nan ma, mai bai wa shugaban shawara ya wallafa a shafinsa na Twitter cewa "matashin masoyin Buhari ne, kuma ya nufi wurinsa ne domin ya bashi hannu
"
Har yanzu dai ana ta ce-ce ku-ce kan gaskiyar abinda ya faru, inda mutane da dama ke da ra'ayoyi mabambanta

Wannan dai shi ne karo na farko da aka gudanar da bukin na al’adar gargajiya da kamun kifi cikin cikin shekaru goma saboda matsalolin tsaro
Dubi ra’ayoyi
Majalisar Dattawan Najeriya ta fara Sauraren Kudurin dokar da zata Hana amfani da Janareta a kasar

Wannan Kudurin, idan ya samu karbuwa har ya zama doka, zai bada damar hana shigowa da Janareta, bayan haka duk wanda ya karya dokar zai fuskanci hukuncin dauri har tsawon shekara goma
Sanata Mohammed Birma Enagi, mai wakiltar jihar Naija ta Kudu a majalisar dattawan Najeriya karkashin jam'iyyar APC, ya ce tabarbarewar harkar wutar lantarki a kasar, da ta ki ci ta ki cinyewa tare da kuma irin rawar da ‘yan kasuwa ke takawa wajen illata yanayi, da irin janaretan da suke shigowa da su kasar, sune suka sa shi ya kawo wannan kudurin, domin a magance wadannan illolin, sannan a tsaftace harkar wutar lantarki a kasar
Daya daga cikin 'yan kwamitin kula da harkar wutar lantarki, Sanata Ahmed Babba Kaita, ya ce yana goyon bayan wanan kuduri domin zai hana illata yanayi kuma zai sa a tashi tsaye wajen magance matsalar wuta a kasar

Amma shugaban kwamitin kula da wutar lantarki a majalisar wakilai, Aliyu Magaji Da'u, ya ce an bar jaki ne ana dukan taiki, saboda ba janareto ne matsalar Najeriya a yanzu ba, matsalar tana wurin shugabanni domin in har aka maida hankali wajen samar da wutar lantarki, babu wanda zai ma kalli janareto balle har ya saya ya sa a gidan sa
Amma ga mai ba Ministan Wutar Lantarki shawara akan batun wutar lantarkin tsibirin Mambila, Idris Mohammed Madakin Jen, ya ce dokar tana da kyau domin ta haka ne kadai zai a yi maza-maza a kammala Mambila saboda wuta ta samu a kasa
Amma ga Isa Sanusi, dan kasa dake zaune a birnin tarrayya Abuja, wannan batu na hana shigowa da janareto shine yunkuri mara ma'ana da aka taba yi a majalisar kasar tun da aka kafa ta, kuma ya ce mutane suna iya mutuwa idan babu janareta saboda babu wutar lantarki a kasar
Rashin wutar lantarki na daga cikin kalubalen da Najeriya ke fuskanta tsawon shekaru masu yawan gaske
Saurari cikakken rahoton cikin sauti

Dubi ra’ayoyi
Shahararren dan jaridar Najeriyar nan kuma dan gwagwarmaya Omoyele Sowore, a yanzu yana fuskantar tuhumar cin amanar kasa
Bayan da ya kwashe tsawon watanni a gidan kaso
Omoyele Sowore, wanda ya kirkiro kafar yada labaran yanar gizo ta "Sahara Reporters" ya bayyana a gaban babbar kotun tarayya dake birnin Abuja a jiya Laraba, kuma an ba shi ranar da zai koma kotu don sauraren karar sa a watan Afrilu
A can baya dai hukumar tsaron Najeriya ta SSS mai binciken sirri da yaki da ta’addanci, ta kama shi a watan Agusta
An kama Sowore ne bayan da ya shirya wani gangamin neman juyin juya hali mai taken "Revolution Now", bisa hujjar rashin adalci a babban zaben kasa da aka gudanar bara
An sake shi a ranar 5 ga watan Disamba, aka kuma sake kama shi washe gari, kana aka sake shi a ranar 24 ga watan na Disamba, bisa umarnin ministan shari’a na kasar
Matar Sowore ta fadawa muryar Amurka cewa ana azabtar da shi ne saboda fadar gaskiya da ra’ayinsa
Dubi ra’ayoyi
A yayin da masana kimiyyar siyasa, da na shari’a, da kuma mutanen gari ke ci gaba da muhawara kan al’adar tura sarkin yanka da aka sauke zaman hijira a nesa da masarautar sa, Ya’u Kacha, Sarkin Bindigar Sarkin Daura ya ce tura tsohon sarkin Kano Muhammadu Sanusi na II zama hijira a jihar Nasarawa a al’adance ba laifi ba ne
Sarakuna a tsohuwar Daular Sokoto ta Shehu Usman Dan fodio na samun damar mulki har karshen rayuwar su, ko kuma su rasa mulkin don sabani da jagororin larduna na turawa, gwamnonin farar hula da kuma na mulkin soja kamar yadda ya faru a zamanin marigayi Janar Sani Abacha, lokacin da aka sauke Sultan Ibrahim Dasuki daga sarauta
Ahamd Ibrahim Lau, Masanin tarihi da siyasa ne ya ce, ba sabon abu ba ne tsige Sarki sannan a tura shi zaman hijira a tsohuwar Daular
Barista Yusuf Sallau Mutum biyu, Lauya ne mai zaman kan sa a Abuja, ya ce tura sarkin da a ka sauke zaman hijira ya saba wa kundin tsarin mulkin Najeriya
Shi ma Sunusi Baban Tanko, Barayan Bauchi, yana mai ra'ayin cewa a al'adance ba laifi ba ne a tura sarkin yanka zaman hijira
Ya kuma ce an dade ana bin wannan al'adar don gudun tarzoma a masarautun gargajiya
Saurari cikakken rahoton cikin sauti


Dubi ra’ayoyi
A jiya ne Majalisar Wakilai a Najeriya ta gabatar da kudurin wata doka wacce za ta hana amfani da kuma sayar da janareta a duk fadin kasar
Sanata Muhammad Enagi Bima na jihar Niger ne ya mika kudurin dokar, wanda ya ce manufar dokar ita ce a taimaka wajen bunkasa fannin wutar lantarki a Najeriya
A yanzu dai kudurin dokar ya samu wuce karatu na daya
Ya kuma kara da cewa akwai bukatar a kawo karshen illolin da amfani da janareta ke janyowa ga rayuwar al’umma da kuma muhalli
Dokar dai ba za ta shafi wasu wurare ba, kamar asibitoci da filin jiragen sama da na kasa, da dai duk wani wurin da al’umma ke yawan zuwa mai bukatar wuta sosai
Dokar za ta kuma bada izinin a rufe duk wanda ya shigo da janareta cikin Najeriya ko kuma ya sayar da ita
Za a rufe duk wanda aka kama da wannan laifin a gidan yari na tsawon shekara 10
Tuni dai lamarin ya fara janyo ce-ce ku-ce kan shafukan sada zumunta duba da yadda ake yawaita amfani da janareta a Najeriyar wacce ta yi shekara da shekaru tana fama da rashin ingantacciyar wutar lantarki
Dubi ra’ayoyi
Rundunar sojojin saman Najeriya ta ce jiragen yakinta sun kai wasu manyan hare-hare a yankin Bula Kurege da ke cikin dajin Sambisa
Kakakin Rundunar Air Commodore Ibikunke Daramola, ya ce harin ya biyo bayan wani rahoton sirri da suka samu ne dake nuna cewa mayakan Boko Haram sun yi kaura zuwa wani yanki na dajin daga inda suke shirye-shiryen kai wani babban hari ga sojoji da fararen hula
Jiragen yakin Najeriyar sun afka wa ‘yan ta'addan, duk da cewa wasu daga cikinsu sun yi yunkurin tserewa amma jiragen sun same su gab da lokacin
Wannan sabon farmaki mai taken "Operation Decisive Edge" na zuwa ne biyo bayan kammala shirin operation “Rattle Snake 3”
A cewar babban hafsan hafsoshin saman kasar, Air marshall Sadique Abubakar, an samu gagarumar nasara
Ya ce “an kona kimanin sansanonin Boko Haram guda ashirin tare da kashe ‘yan ta'addan
”
Babban hafsan sojin saman ya kara da cewa sabon farmakin na da zumnar wargaza wuraren da ‘yan ta'addan suka bizne ababen fashewa dake dajin sambisa da ma tafkin chadin
Saurari cikakken rahoto cikin sauti daga bakin wakilinmu Hassan Maina Kaina

Dubi ra’ayoyi
A jiya Talata 10 ga watan Maris ne sabon Sarkin Kano Aminu Ado Bayero ya gana da shugaban Najeriya Muhammadu Buhari a fadarsa dake birnin Tarayya Abuja, kwana daya bayan da gwamanatin jihar Kano ta nada shi a matsayin sabon Sarkin kano

A saboda haka wasu ‘yan Najeriya ke ganin cewa Shugaba Buhari bai taka rawar da ya kamata ba don hana Gwamna Abdullahi Umar Ganduje sauke Sarki Muhammadu Sanusi Lamido Sanusi na biyu daga sarautar Kano

A wata hira da wakilin Muryar Amurka Umar Faruk Musa ya yi da Malam Garba Shehu, mai Magana da yawun fadar shugaban Najeriya, ya musanta wannan jita-jitar, ya ce Shugaba Buhari ya dauki duk matakan da ya kamata domin a yi sulhu ba tare da an yi nasara ba, bayan haka akwai batun dokokin kasa da ya zama wajibi a yi biyayya da su

“Duk da cewa Buhari na da iko a matsayin sa na Shugaban kasa, bai kai ga ya hana Gwamnan wata jiha yin abinda dokar jiharsa ta ba shi ikon yi ba," a cewar Garba Shehu
Ya kuma ce tun farko da batun sauke sarkin ya taso “an sa baki” amma aka fasa bayan da aka kafa wani kwamiti na gwamnoni 5 don su sasanta, a saboda haka bai dace ba wasu su ce Shugaba Buhari bai taka rawar gani ba wajen sulhunta bangaren masarautar da gwamnatin jihar Kano
A nasa bangaren Alhaji Mohammed Lawal Kaugama mai sharhi kan lamura, ya ce ‘yan kasa sun sa ran Shugaba Buhari zai sa baki ya hana Gwamna Ganduje daukar matakin sauke Sarkin saboda karfin iko da daraja da kuma kimarsa
yana gani rashin sa bakin shugaba Buhari ya sa aka kai ga sauke sarki Sanusi
Ga Karin bayani cikin sauti

Dubi ra’ayoyi
Ma’aikatar lafiya ta tarayyar Najeriya ta ce zata kafa wata cibiya ta bincike da harhada magunguna da itatuwa da kuma tsirrai don magance cututtukan dake shafar alumma
Daraktar dake kula da sashen magungunan gargajiya a ma’aikatar lafiya ta kasa, Hajiya Zainab Sharif, ta ce ganin yadda magungunan da ake samu daga itatuwa ke yin tasiri wajen magance cututtuka yasa tun farko aka sa batun a kundin darussan da ake koyawa a wasu jami’o’in Najeriya
Shugaban wata cibiyar hada magunguna daga tsirrai a garin Keffi dake jihar Nassarawa, Dakta Adamu Ahmad Bunkau, ya ce a binciken da ya yi, ya gano cewa kowacce cuta tana da magani
Shi ma Evangelist Joel Hamajulde Gashaka, dake addu’o’i da jinyar masu tabin hankali a garin Lafia, jihar Nasarawa ya ce bada horo da hukumar lafiya za ta yi a fannin hada magungunan, zai taimaka musu wajen samun karin ilimi a aikinsu
Ga karin bayani cikin sauti

Dubi ra’ayoyi
Kungiyar kare hakkin bil Adama ta Amnesty International, ta yi kira ga hukumomin Najeriya, da su mutunta ‘yancin tsohon Sarkin Kano Muhammadu Sanusi na biyu, da suka shafi damar yin walwala da fadin albarkacin baki

Kungiyar ta Amnesty ta yi kiran ne a wata sanarwa da ta wallafa a shafinta na Facebook, bayan da gwamnan jihar Kano Abdullahi Umar Ganduje ya cire sarkin daga mukaminsa ya kuma sa aka mayar da shi jihar Nasarawa, inda aka yi mai daurin talala

A wata hira da Muryar Amurka ta yi da Isa Sanusi jami’in hulda da jama’a na kungiyar Amnesty International a Najeriya, ya ce halin da aka sa Sarki Muhammadu Sanusi a ciki bai dace ba kuma ya saba wa kundin tsarin mulkin Najeriya


Jami’in kungiyar ya kuma ce Najeriya ta sanya hannu a wasu kudurori da yarjeniyoyi da yawa na kasa-da-kasa bayan haka kundin tsarin mulkin Najeriya ya ba kowanne bil’adama ‘yancin ya je inda ya ga dama ya kuma fadi albarkacin bakinsa
Amma a halin da ake ciki yanzu, ya kasance an tauye wa sarki Muhammadu Sanusi wadannan hakkokin

“Shi ya sa muke kira ga gwamnatin Najeriya da ta bar sarkin ya yi walwalarsa, idan kuma ana zargin sa da wani laifi ne, to sai a gurfanar da shi gaban kotu,” a cewar Isa

Ya kuma jaddada cewa kungiyar Amnesty International ba ta shiga harkokin siyasa sai dai abin da ya shafi harkokin bil’adama
Game da batun ala’adar gargajiya da ta shafi sarauta kuma, Isa ya ce ba za a yi shiru akan abin da bai dace ba, da abinda ya saba wa doka

Ga cikakkiyar hirar da Mahmud Lalo yayi cikin sauti


Dubi ra’ayoyi
Tubabbun mutanen, wadanda ba a bayyana sunayensu ba sun kuma ba da hadin kai kan cewa za su taimaka wajen magance wannan matsala ta garkuwa da mutane da ta zama ruwan dare a yankin
Daya daga cikinsu ya sheda wa wakilin VOA Ibrahim Abdulaziz cewa, “muna kama mutane ne don mu samu kudi, kuma yadda muke samun kudin a banza haka kudin ke karewa a banza
”
Ya kuma yi kashedi ga tsoffin abokanan huldar tasa
“Duk mutanen da suka san suna aikin garkuwa da mutane har yanzu, wadanda na yi aiki da su a baya, idan ba su kawo kansu ba, to ni zan mika su ga hukuma,” a cewarsa
Kwamishinan ‘yan sandan jihar, Audu Madaki, ya ce a yanzu suna samun ci gaba sosai wajen gudanar da ayyukansu
Ya kara da cewa, suna kai samame cikin yankunan da masu garkuwa da mutanen ke boye wa domin hana su zama a yankunan
“Ta hakan muke samun hana su gudanar da wadannan miyagun ayyukan, lamarin da ke janyo su kawo kansu wurinmu domin mu taimaka masu da sana’o’in da za su iya yi,” inji kwamishinan
Ya kara da cewa, “mun kafa masu sansanonin da za su dinga aiki da ‘yan kungiyar Miyetti Allah, sannan muna karbar bayanai na tsoffin abokan aikinsu masu garkuwa da mutane domin mu kama su
”
A lokuta da dama, akan zargi al’umar Fulani da hannu dumu-dumu a harkar satar mutane a sassan Najeriya
Shugaban kungiyar Miyetti Allah Alhaji Ja'oji Isa a jihar ta Adamawa, ya ce za su ci gaba da ba da hadin kai domin a kawo zaman lafiya a jihar
Wannan nasarar ta biyo bayan kiran da manyan sarakunan jihar suka yi tare da hadin gwiwar kungiyoyin Fulani irinsu Miyetti Allah, na cewa, za'a gudanar da addu'o’in tsinuwa wato Puulaku, ga duk wani bafillace da ke da hannu a ayyukan garkuwa da jama'a
Hakan duk na faruwa ne kwanaki kadan bayan da aka gudanar da adu’o’in zaman lafiya a jihar, bisa matsalar tsaro da ake yawan fuskanta
Saurari cikakken rahoton daga bakin wakilinmu Ibrahim Abdulaziz

Dubi ra’ayoyi
Hukumar zabe mai zaman kanta a Jihar Borno, (BOSIEC,) ta bayyana cewa za a gudanar da zaben kananan hukumomi 27 da ke fadin jihar
Tuni har an fara shirye-shiryen zaben wanda ake sa ran gudanar da shi a watan Yunin wannan shekara
Rabon dai da a gudanar da zaben kananan hukumomi a jihar ta Borno tun a shekarar 2008, saboda tabarbarewar tsaro
Hakan na nufin shekara 12 kenan, ake tafiyar da al’amuran kananan hukumomi ba tare da zababbun shugabanni ba
Shugaban hukumar zabe mai zaman kanta a Borno, Alhaji Abdul Usman, ya sheda wa wakilinmu Haruna Dauda Biu cewa, za a gudanar da zabukan ne a mazabu 5,071
Ya kuma bayyana masa cewa za su yi amfani da rajistar da hukumar zabe mai zaman kanta ta yi wa al’umar jihar, sa’anan ba za su yi amfani da na’urar tantance masu zabe da ake kira “Card Reader” ba
“Duk wanda ya zauna a Borno a shekarun baya zai san cewa an samu karuwar zaman lafiya,” a cewar Usman
Idan dai an gudanar da wadannan zabukan, wannan zai zamanto karo na uku kenan da aka yi zaben kananan hukumomi karkashin hukumar zabe mai zaman kanta ta Jihar
Saurari cikakken rahoton a sauti daga bakin wakilinmu Haruna Dauda Biu

Cirewa ko sauke sarakunan gargajiya ba wani bakon abu bane a tarihin Najeriya
Dubi ra’ayoyi
Cirewa ko sauke sarakunan gargajiya ba wani bakon abu bane a tarihin Najeriya
A jiya Litinin 9 ga watan Maris 2020, majalisar zartarwa ta jihar Kano, karkashin jagorancin Gwamna Abdullahi Ganduje, ta sauke mai martaba Malam Muhammed Sanusi II, a matsayin Sarkin Kano na 14
Saukewar ta biyo bayan rashin jituwa tsakanin gwamnar jihar Ganduje da tsohon gwamnan babban bankin Najeriya, inda aka zarge shi da rashin mutunta dokoki da al'adun jihar Kano
Mai martaba Malam Muhammed Sanusi II, ba shine sarkin gargajiya na farko da aka taba saukewa daga karagar mulki ba a Najeriya
An sauke dimbin sarakunan gargajiya daga mukaminsu saboda dalilai daban-daban
An sauke kakan Mai Martaba Muhammed Sanusi na daya, daga gadon mulki a shekarar 1963 da aka zarge shi da nuna rashin bin doka ga hukumomin siyasa
An sauke shi ne bayan ya shafe shekaru tara yana gadon mulki
Mai martaba Umar Tukur, Sarkin Muri, sarkin gargajiya a Arewancin Najeriya, shi kuma an sauke shi saboda ana zargin ya ki bin dokokin gwamnan jihar
Muri tana karkashin tsohuwar jihar Gongola, wanda a lokacin take karkashin mulkin Yohana Madaki
Madaki ya zargi mai martaba sarkin da rashin aikata ba daidai ba a cikin fada
Daga baya an raba jihar zuwa jihohin Adamawa da Taraba a shekarar 1991
Mai martaba Sultan Ibrahim Dasuki, Sarkin Musulmi, wanda aka sauke shi a lokacin gwamnatin mulkin soja, saboda ya ki bin dokokin gwamnatin wannan lokacin
An sauke shi a shekarar 1996 kuma aka kore shi daga jihar
Haka kuma ko a shekarar 2005 gwamnatin siyasa karkashin jagorancin Alh
Adamu Aliero, ta sauke Mai Martaba Sarkin Gwandu Alh
Mustapha Haruna Jokolo, mai murabus, wanda ya taba zama dogarin shugaban milkin soja Janar Muhammadu Buhari, wanda shima aka zarge shi da rashin da’a ga gwamnatin jiha
Amma baya ga wadannan sarakunan Arewacin Najeriya, a sauran sassan kasar, an sauke sarakuna daban-daban sakamakon rashin biyayya
Akwai sarakuna kamar, sarkin Benin (Oba of Benin), Oba Ovoramwen Nogbaisi, da Alaafin Oyo, Adeyemi Adeniran II
Dubi ra’ayoyi
Muhammadu Sanusi na biyu daga karagar Mulki,ya fara zaman hijira a garin Loko dake jihar Nasararwa kwana daya bayan da gwamnatin jihar Kano ta sauke shi daga mulki
Mallam Umar Dahiru, Masanin tarihin tsarin sarauta a Kano ya ce, tsarin sauya matsugunni ga sarakunan gargajiya bayan da suka yi marabus ko aka sauke su daga kan karaga, ba sabon abu bane, ya kara da cewa, turawan mulkin mallaka ne suka shigo da wannan tsarin
Muhammadu Sanusi na biyu shine sarki na biyu da aka saukewa a jerin sarakunan Fulani na Kano, yayin da kakansa Sir Muhammadu Sanusi ya zama Sarki na farko da aka sauke a masarautar
Dr
Nasiru Adamu Aliyu, masanin harkokin shari’a dake tsangayar Nazarin aikin lauya ta jami’ar Bayero a Kano, ya ce, dokoki kare hakkin dan Adam ta Afrika ta kare al’ada da gargajiya
Dr
Nasiru Adamu Aliyu ya kara da cewa kotu za ta iya warware irin wannan takaddama
Saurari cikakken rahoton cikin sauti
Dubi ra’ayoyi
Bayan sauke sarkin Kano, Muhammadu Sanusi II daga karagar mulki da gwamnatin Abullahi Ganduje ta yi a jiya, yanzu sarkin yana jihar Nasarawa inda zai yi zaman hijira
Mai martaba sarkin Loko, Alhaji Abubakar Ahmad Sabo ya shaida wa wakiliyar mu Zainab Babaji cewa daga Kano aka kai sarkin zuwa karamar hukumar Loko inda zai zauna zuwa wani lokaci

A cewarsa bai san tsawon lokacin da Sarki Sanusi II zai yi a Nasarawa ba, gwamnati ce zata yanke wannan hukuncin

Ya ce "bai kamata a kawo sarki Sanusi nan ba, sabo da Loko ya yi kauye da yawa
A ganina ba zasu barshi ya dade a nan ba, kafin su canza masa waje
"
Tun Jiya dai ‘yan Najeriya ke ta mayar da martani kan wannan batu da ya sami Sarki Sanusi II, inda da yawansu ke ta kokawa da lamarin, wasu kuma murna suke yi

Wakiliyar mu Zainab Babaji ta yi kokarin jin ta bakin gwamnnatin Nasarawar amma bata same su ba saboda yanayin dare

Saurari cikakken rahoton a sauti daga wakiliyar mu Zainab Babaji

Dubi ra’ayoyi
Biyo bayan sauke Muhammadu Sanusi Lamido na biyu daga sarautar jihar Kano tuni masu sharhi da dattawan Arewacin Najeriya suka fara tofa albarkacin bakinsu

Tsohon Shugaban Najeriya Janar Abdulsalami Abubakar, wanda shine shugaban wani kwamitin sulhunta Sarki Muhammadu Sanusi da Gwamna Abdullahi Ganduje, da samar da zaman lafiya a Najeriya, ya bayyana cewa sun yi iya kokarinsu don ganin sun sasanta Sarki Sanusi da gwamnatin jihar Kano, amma abun ya ci tura
A wata hira da Sashen Hausa, Janar Abdulsalami, ya ce duk da yake sun zauna a lokuta dabam dabam da gwamnan jihar Kano da kuma Sarki Muhammadu Sanusi na biyu, kafin suka yi wani zaman tare da su a lokaci daya, hakarsu mata cimma ruwa ba na neman a sasanta har ya kai ga sauke Sarkin, kasancewa gwamana ne mai wuka kuma mai nama
Game da batun sa bakin Shugaba Muhammadu Buhari wajen sulhunta rashin jituwar, Janar Abdulsalami ya ce ba ya da masaniya ko shugaba Buhari ya sa baki ko a'a
Kuma in har ya sa baki, da mamaki a kai inda ake yanzu, ko da yake, a cewar Janar
Ga cikakkiyar hirar cikin sauti

Dubi ra’ayoyi
Sabbin rahotannin sun bayyana cewa ‘yan sa’o’i bayan da gwamnatin jihar Kano ta sauke Muhammadu Sanusi na biyu daga sarautar Kano an nada Aminu Ado Bayero a matsayin sabon sarkin Kano
Mai Martaba Aminu Ado Bayero, dan tsohon sarkin Kano Marigayi Ado Bayero, shine sarkin Bichi kafin wannan nadin
A daidai lokacin rubuta wannan rahoton, Sanusi Lamido na biyu, tsohon sarkin da aka sauke yana fada ana tantance takardun mika masarautar ga sabon sarki kafin raka shi zuwa jihar da za a tura shi bisa al'ada ya zauna
Sana’ar sayar da shayi na cikin kananan sana’o’i masu dogon tarihi da suka dade suna bada gudunmuwa ga habbakar tattalin arzikin iyalai a kasashen nahiyar Afrika ta yamma kamar Najeriya, Nijar da makamanta su
Sai dai a ‘yan kwanakin da suka gabata hukumar kula da Ingancin Abinci da Magunguna ta Najeriya wato NAFDAC ta gargadi ‘yan kasar akan su yi taka-tsan-tsan wajen amfani da shayin da ake sayarwa jama’a a bakin titunan birane da sauran garuruwan kasar, saboda zargin cewa, wasu daga cikin masu sayar da shayin na sanya wasu sinadarai da ka iya zama hadari ga lafiyar bil’adama
Kamar sauran birane da kauyuka a yankin Afrika ta yamma, sana’ar shayi na daga cikin hanyoyin samun abinci ga mabukata cikin sauki da sauri a Kano dama sauran sassan Najeriya
Baya ga haka, sana’ar na cikin jerin kananan harkokin kasuwanci da ke samar da kudaden bukatun yau da kullum ga dimbin masu wannan sana’a a karkara da birane
Sai dai an dade ana zargin wasu daga cikin masu sarrafa shayi da sanya wasu sinadarai a cikin sa, wa lau na itatuwa ko wadanda bature ya sarrafa da ka iya zama illa ga jikin bil’adama
Ta yiwu hakan ya sa hukumar kula da ingancin Abinci da Magunguna ta Najeriya ta gargadi ‘yan kasar suyi taka-tsan-tsan da masu shayi a bakin titi
To amma Malam Nura Iliayasu, wani matashi daya shafe shekaru fiye da 15 yana sana’ar sayar da shayi daura da sinimar Plaza ta unguwar Fagge a birnin Kano ya ce duk kayayyakin shayin da suke amfani da su wanda hukuma ta amince da su ne
Dr
Usman Mohammed na Asibitin koyarwa na Malam Aminu Kano, yace batun tsafta shine babban abin da hukumomi ya kamata su bada himma sosai akan duk wani nau’in abinci da ‘yan kasa ke ci
Amma Malam Nura Iyaliya ya bayyana cewa, daga cikin masu sarrafa shayi, akwai masu hade-haden itatuwa ko sinadarai da sunan karawa mutum kuzari, ko da yake ya ce ba shi da cikakkiyar masaniya game da sigar da suke bi wajen hada irin wannan shayi
To ko hukumar NDLEA mai yaki da ababen sanya maye a Najeriya na da rawar takawa akan mutanen dake hada irin wannan shayi kuma su sayarwa Jama’a? Dr Ibrahim Abdul, shine kwamandan hukumar a jihar Kano ya ce suna iya yin amfani da sashe na 20 da 19 na dokar su da ta ce duk wanda aka kama yana hada kayan maye, za a iya gurfanar da shi ko ita gaban kuliya
To amma Dr Usman yace akwai bukatar hukumar NAFDAC ta gudanar da sahihin bincike ta sigar ilimin kimiyya game da wannan batu, domin kaucewa yanayi na yi wa masu sana’ar shayi kudin goro
Batun kiyaye tsaftar abinci da dai-daita nau’ukan cimaka da jikin bil’adama ke bukata shine babban ginshikin gina al’uma mai cike da koshin lafiya, kuma nauyi ne daya rataya a wuyan gwamnati da al’umar Kasa, kamar yadda masana suka sha nanatawa
Ga karin bayani cikin sauti

Gwamnatin jihar Kano a Najeriya ta sauke Muhammadu Sanusi Lamido Sanusi na Biyu daga sarautar Kano
Gwamnatin jihar Kano a Najeriya ta sauke Muhammadu Sanusi Lamido Sanusi na Biyu daga sarautar Kano
Cikin wata sanarwa, sakataren gwamnatin jihar Kano, Usman Alhaji ya ce majalisar zartaswar jihar ce ta amince da matakin sauke sarkin da ga mukaminsa
Usman Alhaji ya kuma ce majalisar zartaswar ta dauki mataki kan sarkin ne saboda ya yi ta saba wa wani sashi na dokokin masarautar Kano
Sarkin Kano Sanusi Lamido Sanusi na biyu ya sha tofa albarkacin bakinsa a kan abubuwa da dama da suka shafi gwamnati da rayuwar al’umma, abinda wasu ke gani ya saba wa ka’idodin aikinsa
A shekarar 2014 ne sarkin ya karbi ragamar mulki bayan ya rike mukamin shugaban babban bankin Najeriya

Dubi ra’ayoyi
Yau fiye da kwanaki 77 kenan da gwamnan jihar Taraba, Darius Dickson Ishaku ya bar jihar, ba tare da an sake jin duriyarsa ba a fadar gwamnatin jihar
Lamarin da wasu 'yan jihar da kuma 'yan adawa ke kukan cewa ya tsaida harkokin gwamnati
Ko a kwanaki sai da 'yan majalisa da sauran mukarraban gwamnati suka bi gwamnan zuwa Abuja domin kai masa kasafin kudi domin ya rattaba hannu a kai
Daga baya 'yan majalisar suka kada kuri’ar amincewa da salon gwamnatin jihar
Batun da wasu ke ganin da walakin goro a miya
To kawo yanzu dai ba a san ranar komawar gwamnan gida ba
Hadimin gwamnan na harkokin yada labarai, Mr Bala Dan Abu ya bayyana wa Muryar Amurka cewa a ganinsu gwamnan yana da ikon ya gudanar da mulkin jihar a ko’ina
Ya ce, ‘’tsaya ka ji, duk wadannan korafe-korafen basu da tushe, domin mai girma gwamna na da ikon gudanar da mulki a ko ina, kuma ba sai ya bai wa mataimakinsa mulki ba
” A cewar hadimin, sukar gwamnan kawai ake kokarin yi
Shi kuma Ambassada Hassan Jika Ardo, tsohon shugaban jam’iyyar APC a jihar, wanda yanzu shi ne jakadan Najeriya a yankin Trinidad and Tobago, ya zargi 'yan majalisar dokokin jihar da zama 'yan amshin shata
Ya ce, “ya kamata mu yaki wadannan ‘yan majalisa, yaya za a ce sun zauna gwamna ya bar jiha sama da watanni biyu, kuma babu wani abin kirki da gwamnan ya tabuka tun da ya hau mulki
”
Shi dai kakakin majalisar dokokin jihar, Joseph Albasu Kunini ya ce basu saba ma doka ba, kuma tafiyar da gwamnan yayi ba laifi bane ba
A bangaren shari’a kuma, lauya Idris Abdullahi Jalo, wani masanin shari’a a jihar Tarabar, ya bayyana ma 'yan jarida cewa “Idan gwamna ya wuce kwanaki 21 baya nan kuma ya kasa gudanar da aikinsa, ya kamata 'yan majalisa su tabbatar cewa mataimakin gwamna ya zama mukadashin gwamna saboda kada aikin gwamnatin ya samu cikas
”
A yanzu, ‘yan siyasa da mutanen garin Taraba duk sun zuba ido domin ganin yadda wannan lamarin zai kaya
Saurari cikakken rahoton a sauti daga bakin wakilinmu Ibrahim Abdulaziz

Dubi ra’ayoyi
Jiya lahadi, Shugaba Buhari na Najeriya ya aika wa shugabbanin kasashen Iran da Korea ta Kudu, da frai ministan Italiya sakonnin jaje, inda ya nuna matukar juyayi kan karuwar yaduwar cutar Coronavirus a kasashensu
A cikin sakon, shugaba Buhari ya ce gwamnatin Najeriya za ta ci gaba da taimaka wa kasashen waje, wajen tabbatar da ta dakile yaduwar cutar
Shugaban ya kuma umarci ‘yan Najeriya da su ci gaba da nuna soyayya da kauna ga dukannin ‘yan kasashen waje da ke zaune a Najeriya
A cewarsa, “Babu dalilin tada hankali
Italiya da Korea ta Kudu da kuma Iran zasu ci gaba da zama kawayen Najeriya a cikin lokutan wuya da na farin ciki
”
A yayin da ya ci gaba da yaba wa kasashen kan kokarin da suke yi don dakile cutar, ya bayyana matukar kwarin gwiwa cewa, “da goyon bayan hukumar lafiya ta duniya (WHO), da sauran kungiyoyin duniya da ke aiki tare da juna domin dakile wannan kwayar cutar, cikin lokaci kadan duniya za ta ga karshen wannan cutar
”
Shugaban ya jaddada cewa, “a yanzu, babu alamun cutar a kasarmu
Mutum daya ne kawai ke dauke da ita, wanda ya zo da ita daga kasashen waje
”
A wani yunkuri na cika alkawarin da yayi wa hukumomin lafiyar Najeriya na basu duk abin da suke bukata domin tabbatar cewa cutar bata shigo kasar ba, ma’aikatar kudi da kasafi da kuma tsare-tsare, ta tabbatar da mika kudaden da suka kai milliyan 984 a yanzu

A ranar takwas ga watan Maris na kowace shekara ne Majalisar Dinkin Duniya ta ware domin tattauna abubuwan da ke damun mata da kuma yadda za'a magance su
Dubi ra’ayoyi
A ranar takwas ga watan Maris na kowace shekara ne Majalisar Dinkin Duniya ta ware domin tattauna abubuwan da ke damun mata da kuma yadda za'a magance su
Yayin da ake bikin ranar mata ta duniya wato International Women's Day mai taken "An Equal World Is An Enabled World" wato Adalci na bai daya a duniya shine ke samar da adalci ga kowa
Wata kungiya kare muradun mata a Najeriya mai suna “Aspire Women Forum” ta gudanar da taro, domin tattaunawa da mata da basu kwarin gwiwa game da yadda za su jajirce wajen taimakawa kansu da kuma bada gudunmawa a fannoni daban-daban na rayuwa
Taron mai taken "Finding My Happy" wato gano abin da zai faranta min rai, ya samu halartar mata daga bangarori daban-daban, kuma ya mai da hankali ne wajen jan hankalin mata da su rika tallafawa juna tare da zama tsinstiya madaurinki daya
Shugaban kungiyar Barista Zainab Marwa Abubakar ta ce dalilin taken shine 'yancin kowace mace ne ta kasance cikin farin ciki
Wasu daga mahalarta taron sun ce irin wadannan tarukan nada matukar muhimmanci wajen ci gaban mata dama duniya baki daya
Saurari cikakken rahoton Hauwa Umar daga Abuja:

Zuwa karshen makon nan hedkwatar jam’iyyar APC mai mulki a Najeriya da ke Abuja na ci gaba da kasancewa a rufe karkashin gagarumin tsaro daga jami’an ‘yan sanda
Dubi ra’ayoyi
Zuwa karshen makon nan hedkwatar jam’iyyar APC mai mulki a Najeriya da ke Abuja na ci gaba da kasancewa a rufe karkashin gagarumin tsaro daga jami’an ‘yan sanda
Wannan na faruwa ne bayan hukuncin wata babbar kotun a Abuja da ya umurci shugaban jam’iyyar Adams Oshiomhole ya koma gefe har sai an kammala sauraron karar neman kwabe shi daga mulki
Ba mamaki hukuncin kotun tarayya a Kano da ya marawa barin Oshiomhole baya ya zauna a gado bai yi tasiri a zahiri ba
Lauya mai zaman kan sa, Barista Ibrahim Bello, ya ce kara ta biyu tamkar keta haddin kotu ne
A bangaren masu kara a Abuja, mukaddashin sakataren jam’iyyar APC, Victor Giadom, ne ya cancanci zama mai rikon kwaryar shugabancin jam’iyyar har sai an kammala shari’a
Sakataren yada labarai na jam’iyyar APC, Lanre Issa-Onilu, ya sanar da nada Waziri Bulama daga jihar Borno a matsayin sakataren jam’iyyar
Mataimakin shugaban jam’iyyar na arewa maso gabas, Mustapha Salihu, da ke kan gaba a shari’ar, ya ce Oshiomhole ya dau matakin cike gurabe ta fargar jaji bayan an dakatar da shi daga mulki
Sakataren walwalar jam’iyyar Ibrahim Masari da ke marawa Oshiomhole baya, ya ce da hannun su aka rufe helkwatar jam’iyyar don hana tarzoma
Sai dai wani abin da ke nuna ta’azzarar lamarin shi ne kiran da masu marawa Adamas baya su ka yi wa shugaba Buhari ya sa baki
Ana ganin dai shugaban da aka dakatar yana cikin tsaka mai wuya, inda tsohon shugaba jam’iyyar John Odigie ya yada kwallon mangoro
Saurari cikakken rahoton Nasiru Adamu El-Hikaya daga Abuja:

Bayan wata ganawar sirri ta sa'a daya da su ka yi sakamakon wani sabani da aka fara samu a zauren Majalisar Dattawan Najeriya, an ba Shugaba Mohammadu Buhari damar karbo bashin da ya nema na dalar Amurka biliyan 23, kwatankwacin Naira triliyan 8 da digo 5

Shugaban Majalisar Dattawan Najeriya Ahmed Lawan, shi ne ya karanta jerin basussukan daya-bayan-daya har aka kai lokacin da majalisar ta amince da su amma sai da aka yi wata 'yar mujadala da Shugaban Marasa Rinjaye Sanata Einyinanya Abaribe, har sai da majalisar ta shiga wani zaman sirri na sa'a daya
Bayan sun koma zaman na Shugaban Kwamiitin Kula da ayyuka na Musamman, Sanata Yusuf Abubakar Yusuf ya ce basussukan ba na aljihun gwamnati ba ne, an bada su ne domin yin manyan ayyuka kamar hanyoyin jirgin kasa, da batun samar da wutar lantarki na Mambila da manyan tituna wadanda za a sa wa shingen tollgate domin samun kudaden shiga
Da ta ke amsa tambayar yawan basussuka da kungiyoyi masu zaman kansu da ma babban bankin Najeriya suke korafi akai, Ministar Kudi da tsare-tsare Zainab Shamsunah Ahmed ta ce basussukan ba su yi yawa ba, rashin fahimtar mutane ke janyo korafe-korafen
A wani kiyasi na baya-baya, an ce Najeriya ta na da bashi da ya kai Naira triliyan 26
2 a kanta a kwatar karshe ta shekarar 2019
Ga karin bayani cikin sauti



Shalkwatar rundunar sojin Najeriya ta tabbatar da aukuwar wani hari da ‘yan kungiyar Boko Haram suka kai a garin Damboa
Rundunar ta kuma ce sojojinta sun kashe ‘yan ta'adda 19
Shalkwatar rundunar sojin Najeriya ta tabbatar da aukuwar wani hari da ‘yan kungiyar Boko Haram suka kai a garin Damboa
Rundunar ta kuma ce sojojinta sun kashe ‘yan ta'adda 19
Wannan harin dai ya faru ne a wani babban sansanin sojoji da ake kira Super Camp 2 dake garin Damboa a jihar Borno, inda suka yi wa sansanin tsinke ta bangarori hudu
A lokacin da mayakan suka dumfari sansanin cikin wasu motoci dake dauke da manyan bindigogi suna ta harbe-harbe, jajirtattun sojojin sun nuna masu cewa ruwa ba sa'ar kwando ba ne har sai da suka kashe kimanin mayaka goma sha tara, suka kuma kwato wasu motocin yaki da kuma manyan bindigogi kirar AK 47, da bindigogi masu sarrafa kansu da rokoki
Kanar Aminu Ilyasu, ya ce wannan fafatawar na daya daga cikin babbar nasarar da aka cimma a fafatawar da aka yi tun kamawar wannan shekara
Ko da yake, sojoji uku sun rasa rayukansu, wasu hudu kuma sun sami rauni wadanda a halin yanzu suna samun kulawa a asibitin sojin
Masanin tsaro Manjo Bashir Galma mai ritaya, ya ce wannan hobbasan na dakarun ya biyo bayan irin horon da suka samu ne wanda kuma ya cancanci ‘yan kasa su yaba don kara masu kwarin gwiwa
Ga karin bayani cikin sauti

Kididdiga na nuni da cewa, kusan rabin al’ummar Najeriya mata ne kuma kashi 20 daga cikin su na fama da nakasa, a cewar wani bincike da wata kungiyar raji ta yi
‘Yan raji sun ce galibin wadannan matan na fuskantar wariya da kyama da kuma rashin adalci saboda yanayin da suke ciki, har ma da tashin hankalin cin zarafi
Amma wata mata mai larura ta musamman na daukar matakin tabbatar da cewa mata kamar ta sun sami dama a bangaren kiwon lafiya kuma ana yi masu adalci
Eberendu Onyinyechi ta yi fama da wata rashin lafiya da ta shanye kafafuwan ta a lokacin da take kasa da shekara daya da haihuwa
Duk da haka, yanayin rashin lafiyarta bai taka mata burki ba, ta yi ilimi har matakin digiri, yanzu kuma ta na aiki da gwamnatin Najeriya
Amma kamar sauran mata masu nakasa, Eberendu ta ce ta fuskanci cin zarafi
Mata da yara mata masu nakasa a Najeriya na tattare da hadarin da ya shafi cin zarafi na jinsi fiye da maza ‘yan uwansu, a cewar wata kungiyar raji mai zaman kanta

A shekarar da ta gabata ne gwamnatin Najeriya ta sanya hannu a wata doka ta inganta rayuwar masu nakasa
Amma ‘yan raji sun ce rashin ilimi, da rashin samun dama, da talauci na ci gaba da kawo wa mata masu nakasa cikas a bangaren samun adalci
Dubi ra’ayoyi
Yayin da wasu kotuna biyu suka bayar da umarni mabambanta kan shugabancin jam’iyyar APC a Najeriya, bangarori biyu na shugabancin jam’iyya mai mulkin suka shiga gwagwarmayar amsar madafun iko
Idan za a tuna a cikin makon nan ne babbar kotun tarayya a Abuja ta umurci shugaban jam’iyyar, Adams Oshiomhole, ya zakuda daga mulki har sai an kammala sauraron shari’ar neman kawar da shi daga mulki
Kwatsam sai wata babbar kotu a Kano ta sake yanke wani hukuncin da ya soke umurnin kotun ta Abuja
Hakan dai ya haddasa muhawara kan yadda kotuna biyu masu hurumi daya za su yanke irin wadannan hukunce-hukuncen da ke cin karo da juna
Lauya mai zaman kansa Barista Ibrahim Bello ya ce dole a jira sai kotun Abuja ta kammala sauraron karar
Ya fadi hakan ne a yayin wata hirar da ya yi da wakilinmu Nasiru Adamu El-Hikaya
A cewarsa “daukar wata shari’a, a je a kara yin ta a Kano, hakan ba zai taba yiwuwa ba
Ko da kotun koli aka je, sai an sake waiwayen inda aka fara shigar da karar, wato kotun da ke Abuja
”
Daya daga wadanda su ka shigar da karar kalubalantar Oshiomhole, kuma jigon APC a Zamfara, Sani Gwamna, ya ce hukuncin kotun Kano bai shafe su ba
Shi kuma sakataren walwala na APC Ibrahim Masari na nuna kwarin gwiwar Oshiomhole ke turbar nasara
Ya ce "dole ne jami'an tsaro su ba shugaban jam'iyya tsaro har sai an gama wannan dambarwar
"
A yanzu dai an zuba ido a ga yadda lamarin zai kasance a hedikwatar jam’iyyar, ko Oshiomhole na iya shiga ofis ko a hana shi
Saurari wannan rahoton a sauti daga bakin wakilinmu Nasiru Adamu El-Hikaya

Dubi ra’ayoyi
Rahotanni sun bayyana cewa wasu gungun ‘yan bindiga da ake kyautata zaton mayakan Boko Haram ne sun kai wasu hare-hare a karamar hukumar Damboa a jihar Borno da kuma garin Dapchi dake jihar Yobe
Wasu mazauna garin Dapchi sun bada tabbacin cewa, wasu ‘yan bindiga sun yi ta harbe-harbe bayan haka sun kona wasu gidaje da motacin jam’ian tsaro amma daga bisani jami’an tsaron sun fatattaki ‘yan bindigar
Ko da yake, ya zuwa yanzu dai jami'an tsaro basu ce komai akan aukuwar lamarin ba
Haka zalika a jiya Laraba wasu ‘yan bindiga sun kai hari a garin Damboa dake jihar Borno wanda yayi sanadiyar mutuwar mutane da dama ciki har da jami’an tsaro, wasu da yawa kuma sun samu raunuka
Gwamnatin jihar Borno ta fitar da wata sanarwa ta hannun mai magana da yawun gwamnan jihar Alhaji Isa Umar Gusau, sanarwar ta bada tabbacin cewa jami’an tsaro sun samu nasara akan maharan sun kuma samu damar kwato motocin yaki guda 19, tare da kashe 'yan bindiga da dama
Saurari cikakken rahoton cikin sauti
Dubi ra’ayoyi
Rundunar sojin saman Najeriya ta ce jiragen yakinta sun hallaka ‘yan bindigar da suka kai hari a wasu garuruwa dake karamar hukumar Igabi
Babban hafsan hafsoshin rundunar sojojin saman Najeriya, Air Marshal Sadique Abubakar ne ya bayyana cewa jiragen yakin rundunar sun kai farmaki kan ‘yan bindigar kuma sun dakile su daga kai duk wasu hare-hare a nan gaba
Shi ma kwamishinan harkokin cikin gida da tsaro na Jihar Kaduna, Samuel Aruwan, ya bada tabbacin cewa jiragen yakin saman Najeriya sun samu nasarar murkushe ‘yan bindigar
Ya kuma kara da cewa gwamnatin jihar Kaduna ba zata shiga wani sulhu da ‘yan ta’addan ba
Wani tsohon babban hafsa a rundunar sojin Najeriya, Manjo janar Junaidu Sani Bindabawa, shi ma ya goyi bayan gwamnatin jihar Kaduna akan cewa sulhu da ‘yan ta’dda ba daidai ba ne
A na sa ra'ayin, kakakin gwamnan jihar Katsina Abdu Labaran Malumfashi, ya ce, sulhu da ‘yan bindiga a jihar Katsina ya yi tasiri
Saurari cikakken rahoton cikin sauti

Hukumomin kasar Kamaru sun ce fasa kwabrin kayayyaki daga Najeriya zuwa kasar na karuwa, watanni 5 bayan da gwamnatin Najeriya ta rufe bakin iyakokin ta na kasa don hana haramtacciyar cinikayya
Hukumomin kasar Kamaru sun ce fasa kwabrin kayayyaki daga Najeriya zuwa kasar na karuwa, watanni 5 bayan da gwamnatin Najeriya ta rufe bakin iyakokin ta na kasa don hana haramtacciyar cinikayya
A kasuwar Limbe dake kudu maso yammacin Kamaru, masu saye da sayarwa na cikin gida da na Najeriya sun ce tun bayan da gwamnatin Najeriya ta rufe bakin iyakokin ta, kasuwancin su ya fuskanci koma baya
Yan kasuwar sun ce suna yawan samun karancin kayayyaki daga kasashen biyu, abinda ya janyo hauhawar farashen kayayyaki da kashe 15 cikin 100
Wata matashiya ‘yar shekara 35 da haihuwa mai suna Miracle Ademola, na saida riguna a Kamaru daga nan kuma sai ta sayo shinkafa don ta saida a Najeriya
Ademola ta koka akan makudan kudaden shiga da fitar da kayayyaki ta jirgin ruwa da ake sanyawa
Hukumar kididdigar Kamaru ta ce kusan ‘yan kasar ta 15,000 ne ke kasuwanci a tsallaken iyakar Najeriya
Hakazalika su ma ‘yan Najeriya suna zuwa Kamaru sarin kayan gona, ciki har da shinkafa, albasa, auduga da ma shanu don ‘yan kasuwar su
‘Yan sanda da jami’an kwastam a kudu maso yammacin garin Buea dake Kamaru sun kona wasu magunguna masu yawan gaske da aka yi fasa kwabrin su daga Najeriya ranar Lahadin da ta gabata
Masu sukar lamiri sun ce rufe iyakokin Najeriya ya kawo shakku akan yarjejeniyar cinikayya ba tare da wani shinge a nahiyar Afrika da aka cimma a watan Yulin shekarar 2018
Amma hukumomi a Najeriya na jaddada cewa har yanzu kofofin kasuwancin kasar na nan bude ta tashoshin jiragen ruwa

Dubi ra’ayoyi
A daidai lokacin da Majalisar dokokin Najeriya ta bayyana fargabanta akan shigowar cutar Coronavirus har ma ta yi tunanin dage zamanta, shugaban Majalisar Dattawa Ahmed Lawan ya jagoranci wata tawaga da ta kunshi wasu abokanan aikinsa kai ziyarar ganin irin matakan da gwamnati ke dauka na samun wurin killace duk wani da aka samu da cutar Coronavirus

Tawagar ta yi tattaki ne zuwa babban asibitin gwamnati dake Gwagwalada a Abuja, babban birnin tarayyar kasar inda ake aikin gina wuraren killacewar
Shugaban majalisar ya nuna bacin ransa ganin yadda aikin ke tafiyar hawainiya
Ya kuma ba Ministar Kudi, Zainab Shamsunah Ahmed umurnin ta yi gaggawar sakin kudi kimanin Naira Miliyan 620 ga Cibiyar Kula Da Cututtuka ta kasar, saboda a gaggauta kammala aikin, duk da cewa har yanzu ba a samu wani wanda ya kamu da cutar ba, bayan dan asalin kasar Italiyar nan da ya shigo Najeriya da cutar, wanda aka killace a wani asibiti dake jihar Legas
Hassan Mohammed Nasiha Jarman Gusau, yana daya daga cikin Sanatocin da suka kai ziyarar ya ce, duk da cewa gwamnati ba ta yi gaggawar aikin dakile yaduwar cutar ba, yana ganin za a gama aikin cikin lokaci domin a matsayin su na masu yin doka kuma shugabanni, za su sa ido su ga cewa komai ya tafi daidai
A bangaren Majalisar wakilai kuma, mahawara ce ta kaure akan cutar Coronavirus inda a karshe majalisar ta yi amai ta kuma lashe akan batun zuwan su hutu saboda bullar cutar, har ma ta ce ta janye batun zuwa hutun saboda korafe korafen al’umma, a cewar dan Majalisa Sada Soli Jibiya
Dan majalisar ya kara da cewa wasu kasashe irin su China, Japan, Hong Kong da Iran sun rufe Majalisun su, amma su ba za su tafi hutu ba saboda kar a kawo rudani a cikin kasa
Saurari cikakken rahoton cikin sauti

Dubi ra’ayoyi
A jiya ne ma’aikatar harkokin wajen Amurka ta yi tayin dala miliyan bakwai ga duk wanda ya bayar da bayanan da suka kai ga kama shugaban kungiyar Boko Haram, Abubakar Shekau
Wannan tukwici na dala milliyan 7, wato naira biliyan 2
5 da gwamnatin Amurka ta yi tayinsa ga duk wanda ya ba ta bayanan da za su kai ga gano jagoran Boko Haram, Abubakar Shekau, na zuwa ne a daidai lokacin da kungiyar ke kara kaimi wurin kai hare-harenta
Amurka dai ta saba gudanar da irin wannan shirin bada tukwici wanda ake kira “reward for justice” a turance, wanda ke bayar da miliyoyin daloli ga duk wadanda suka bayar da bayanan wasu ‘yan ta’adda da aka fitar da sunayensu ake nema ruwa a jallo
A wannan karon, wannan shiri ya karkata ne ga Shekau
Tun da Amurkar ta bayyana wannan tukwicin, manazarta a Najeriya ke ta tofa albarkacin bakinsu kan wannan lamarin
Wasu daga cikinsu sun bayyana wa wakilin Sashen Hausa, Hassan Maina Kaina ra'ayoyinsu kan wannan shirin a cikin wasu hirarrakin da ya yi da su

Kwararre kan sha’anin tsaro, farfesa Muhammad Tukur Baba ya ce “dole mu yi murna cewa Amurka ta dauki Shekau ‘dan ta’adda wanda ya addabi duniya, ba Najeriya kadai ba
”
Manjo Janar Junaidu Sani Bindawa, wanda shi ne tsohon babban kwamandan runduna ta bakwai da ke yaki da Boko Haram, shi kuma ya ce a ganin sa zai yi wuya wannan tukwicin ya yi tasiri
Shi ma, Farfesa Muhammad Tukur Baba, ya ce ta kowane fanni aka duba wannan al’amari tamkar taimako ne ga kasashen da Boko Haram ke addaba
”Ta’addancin Boko Haram abu ne da ya shafi kowa a duniya, saboda haka wannan yunkuri na Amurka na nuna cewa lamarin ya dame ta ita ma
”
Wannan shirin na bayar da tukwici, na sirrinta bayanan duk wadanda suka tsegunta masa, har ma da bada kariya idan da bukatar hakan
Kawo yanzu dai, ba a samu wanda ya fito da wasu bayanai kan Shekau ba
Dubi ra’ayoyi
Jagoran wadanda suka shigar da karar shugaban jam’iyyar APC mai mulki Adams Oshiomhole a kotu, da ta kai ga dakatar da shi daga mulki, ya ce akwai hatsari ga nasarar jam’iyyar idan an bar Oshiomhole ya cigaba da jagoranci
Kwamred Mustapha Salihu, wanda shi ne Mataimakin Shugaban jam’iyyar ta kasa, shiyyar arewa maso gabas, ya ce tun da mazabar Oshiomhole a jihar Edo ta dakatar da shi, to duk takardun da ya ke sanya wa hannu haramtattu ne
Kazalika Salihu ya zargi Oshiomhole da nuna son zuciya wajen zabukan fidda gwani na jam’iyyar da hakan ya janyo wa APC asarar kujerar gwamnan jihar Zamfara, Bayelsa da sauransu
Duk da Salihu bai amince da cewa rade-radin neman ture Oshiomhole na da nasaba da babban zabe a 2023 ba, ya ce don muradun kare jam’iyyar bayan mulkin Shugaba Buhari, ya na da muhimmanci a sauke Oshiomhole daga kujerarsa
Yanzu haka dai ‘yan sanda ke gadin hedikwatar APC, kuma bayanai sun nuna cewa an rufe ofishin shugaban jam’iyyar don gudun sauya bayanan takardu
Zuwa lokacin da Kwamred Mustapha Salihu ya zanta da wakilinmu Nasiru Adamu El-Hikaya, an samu labarin Oshiomhole ya daukaka karar bukatar dakatar da aiwatar da umurnin kawar da shi daga mukami har sai an kammala shari’a
Ga hirar da wakilinmu Nasir Adamu El-hikaya yayi da Kwamred Mustapha a sauti


Dubi ra’ayoyi
Mai Alfarma Sarkin Musulmi Alhaji Sa’ad Abubakar (Na Uku), ya bukaci da a gudanar da addu’o’i na musamman kan cutar Coronavirus, wacce ta addabi kasashe a fadin duniya
Ya bayyana hakan ne a wata sanarwar da aka fitar wacce Sakatare Janar na kungiyar Musulunci ta Jama’atu Nasril Islam, Dr Khalid Abubakar Aliyu ya sanya wa hannu a madadin sarkin
Sarkin ya yi kira ga Musulmai da su kara mayar da hankali wajen tsaftace kansu domin hana yaduwar cutar
A cewarsa, “hankalin mu ya tashi sakamakon ganin yadda wannan cutar ke ci gaba da yaduwa a kasashen duniya gaba daya da yadda ta ke yi wa rayukan mutane illa
”
”A yanzu, kowace kasa na daukar matakai kamar killace mutanen da ake kyautata zaton sun kamu da cutar, yayin da wadanda aka tabbatar sun kamu da cutar ake kula da su a cibiyoyi na musamman
”
“Kungiyar JNI na kira ga dukannin limamai da su gudanar da addu’o’i na musamman, domin rokon Allah ya yaye mana wannan annobar wato Coronavirus, da kuma sauran cututtuka da ke damun duniya
”
Hakan dai na zuwa kwannaki kadan bayan da aka samu mutum na farko da ke dauke da cutar a birnin Legas da ke Najeriyar
An kuma killace wasu mutane na daban a kasar, wadanda ake kyautata zaton sun yi mu’amala da wadanda suka shiga kasar daga China da ke zaman tushen bullar cutar
Har yanzu dai mutum guda ne aka tabbatar yana dauke da cutar a Najeriya
A karo na biyu majalisar dokokin jihar Kano zata binciki yadda mai Martaba sarkin Kano Malam Muhammadu Sanusi na biyu ke tafiyar da harkokin masarautar Kano, inda har ma ta kafa wani kwamiti da zai yi bincike kan batun, kuma an ba kwamitin wa’adin mako guda ya mika rahoton sa ga zauren majalisar

Sabon matakin majalisar na zuwa ne bayan wasu takardun korafe-korafe da wasu ‘yan Kano suka rubutawa majalisar wadanda ke bayyana rashin gamsuwa kan yadda mai Martaba Malam Muhammadu Sanusi na biyu ke gudanar da al’amuran masarautar, kamar yadda Honarable Hassan Kabiru Dashi shugaban masu rinjaye na majalisar ya bayyana
A baya can dai, majalisar ta fara aikin bincikar sarkin na Kano dangane da zargin almubazzaranci da lalitar masarautar, amma daga bisani kotu ta dakatar da ita
Sai dai batun shugabancin Majalisar Sarakuna ta jihar Kano ne lamari na baya-baya da ya kara tsamin dangantaka tsakanin gwamnatin Kano da sarkin na Kano
A wata hira da Muryar Amurka ta yi da gwamnan jihar Abdullahi Umar Ganduje a kwanakin baya, ya bayyana cewa an turawa Sarkin Kano takardar nada shi matsayin shugaban hukumar gudanar da al’amuran sarakunan jihar amma dai suna jiran amsa daga masarautar
Rahotanni sun ce daga bisani sarkin na Kano ya rubutawa gwamnati wasikar karbar mukamin na shugabancin majalisar sarakunan Kano, amma dai babu bayanan da suka tabbatar da cewa sarkin ya kira taron majalisar sarakunan ya zuwa yanzu
Wasu makusantan sarkin irin su Malam Ibrahim Ado Kurawa na cewa “duk kasashen da aka kirkiro masarautu babu inda aka ce sarkin da yake na asali ya zama yana karkashin wani sarki sai a Kano, inda aka ce bayan shekara biyu sarki zai sauka wani ya hau
” Ya kara da cewa wannan ya sabawa hankalin da bature yayi amfani da shi, saboda a lokacin da bature da ya zo ya bi ka’idodi
A Larabar makon gobe ne dai kwamitin majalisar dokokin ta Kano zai mika rahoton sa game da wannan sabon zargi akan sarkin Kano, kuma rahoton ne zai tabbatar ko kuma ya kore wannan zargi
Ga karin bayani cikin sauti

Jihohi shida da ke Arewa ta Tsakiyar Najeriya, sun yi matsayar kafa rundunar tsaro ta bai daya, a dai-dai sa'adda suke ganin sha'anin tsaro na kara tabarbarewa a kasar
Dubi ra’ayoyi
Jihohi shida da ke Arewa ta Tsakiyar Najeriya, sun yi matsayar kafa rundunar tsaro ta bai daya, a dai-dai sa'adda suke ganin sha'anin tsaro na kara tabarbarewa a kasar
Gwamnan jihar Nasarawa Abdullahi Sule, ya shaidawa Muryara Amurka cewa an cimma wannan matsayar ne a wani taro da gwamnonin jihohin shida na Arewa ta tsakiya, su ka gudanar a jihar Nasarawa
Gwamnonin sun yi matsayar samar da rundunar tsaro ta “Community Police” wadda gwamnatocin jihohin ne za su dauki nauyin tafiyar da ayukanta
Injiniya Abdullahi Sule ya kara da cewa “Ko a ‘yan kwanakin nan sai da muka rantsar da ‘yan sa kai, domin taimakawa wajen samar da tsaro a jihar Nassarawa
”
Ya ce ana kuma ci gaba da tuntubar Sarakunan gargajiya lokaci zuwa lokaci, domin ganin an sanar da hukumomi a kan duk wasu bakin fuskoki da aka gani a cikin al’umma
To sai dai ya ce suna aiki da jami’an tsaro na gwamnatin tarayya wajen ganin an hukunta duk wadanda aka samu da ayyukan ta’addanci
Ga cikakkiyar zantawar da Yusuf Aliyu Harande ya yi da gwamnan jihar Nassarawa
Babbar kotun Najeriya dake birnin Tarayya Abuja ta bada umurnin dakatar da shugaban jam’iyyar APC mai mulki Adams Oshiomhole har zuwa lokacin da za a kammala sauraron karar da aka shigar a kansa game da wata badakalar kudi da kuma zargin shugabancin kama karya a jam’iyyar
Mai shari’a Danlami Senchi, ya umurci Oshiomhole ya bar ofishinsa har sai an yanke hukunci kan wannan karar
Daya daga cikin masu shigar da kara da su ka hada da mataimakin shugaban jam’iyyar na arewa maso gabashin Najeriya Komred Mustapha Salihu, ya bayyana cewa, Oshiomhole ya keta ka’idodin jam’iyya don haka bai kamata ya ci gaba da zama kan kujerar ba
Helkwatar jam’iyyar APC a ta bakin sakataren walwalarta Ibrahim Masari, ta ce wasu da ba sa kishin jam’iyyar ne suka shigar da karar kuma Oshiomhole zai dau matakin daukaka kara
Cikin zarge-zargen da ake yi wa Oshiomhole har da batun yadda aka kashe kudi fiye da Naira biliyan 15 a lokacin yakin neman babban zaben da aka yi a shekarar 2019
Da ma a baya reshen jam’iyyar APC na jihar Edo ya dakatar da Oshiomhole bisa zargin raina gwamnan jihar Godwin Obaseki da kuma yunkurin nada dan amshin shatar sa ya karbi madafun ikon jihar a zaben da za a yi a bana
A saurari cikakken rahoton a cikin sauti

A sharhin da ya gabatar game da bitar hukunce-hukuncen kotun koli akan zabukan wasu jihohi, lauya mai zaman kansa a birnin tarayya Abuja, Buhari Yusuf, ya ce lamarin shari’a na duba fiye da fuska daya don samun hukunci mai ma’ana
Lauyan ya kuma ce ko da za a ga laifin manyan alkalan kotun kolin kasar, to in an yi nazari za a ga cewa akwai sashen kuskure daga lauyoyi ta hujjojin da su ka gabatar, ko mantuwa da su ka yi da abubuwan da za su iya ba su nasara
Yusuf yayi imanin cewa, alkalan na da kwarewar yanke hukunci kan kowacce irin shari’a mai sarkakiya kuma sun goge bisa aikin
Masanin shari’ar ya kara da cewa, kotu kan ba mai shigar da kara abin da ya nema, kuma alkali ko da ya fahimci gaskiyar lamari, ba zai yanke hukunci da hakan ba sai dai bisa irin hujjojin da aka gabatar a zahiri
Ko da yake Lauyan ya ce alkalan mutane ne, don haka in sun yi kuskure akan wani lamari ba zai zama da mamaki ba
Masanin shari'ar ya ce hukuncin jihohin Imo da Bayelsa da a ka yanke ya sha bamban da na Zamfara da za a koma kotun don ci gaba da nazari ko yanke hukunci ranar 17 ga watan nan
Lauyan ya bukaci masu shigar da kara da su tanadi kwararan hujjoji kafin tunkarar kotu matukar suna son samun nasara
Gakarin bayani cikin sauti

Dubi ra’ayoyi
Manazarta kan harkar tsaro a Najeriya sun ce suna goyon bayan a duba yiwuwar halatta wani shiri na samar da doka wacce za ta bayar da ikon kafa wata hukuma ta musamman da za ta yi mu'amala da yan ta'adda
Hukumar za ta kuma tsugunar da tubabbun ‘yan ta’addan ta hanyar sauya musu hankali da basu horo kan koyon ayyukan hannu saboda dogaro da kai
Manazartan na tunanin yin haka zai kawo karshen yakin ta'addanci da a halin yanzu ya yi wa shiyyar Arewa maso Gabashin kasar katutu har na tsawon shekara 10
Wannan ce-ce ku-ce dai ya biyo bayan wani kudurin doka da tsohon Gwamnan Jihar Yobe, wanda a yanzu ya ke matsayin sanata mai wakiltar Yobe ta Gabas ya kawo gaban Majalisar Dattawa
Kudurin dai na cewa a kafa wata hukuma da za ta kula da tubabbun yan ta'adda da kuma wadanda suke so su ajiye makamansu
Tuni har an yi wa kudurin dokar karatu na farko
Wani lauya mai suna Ibrahim Arab ya shaida wa wakiliyarmu Medina Dauda cewa a duk duniya ana yin irin wanan yunkurin tare da yin sulhu da yafiya saboda a kawo karshen yaki
Ya kawo misalin yadda Amurka ta yi sulhu da ‘yan ta'addan Taliban a kasar Afganistan da kuma irin yafiyar da marigayi Nelson Mandela ya yi wa wadanda suka tozarta shi, wanda a dalilin haka ne kasar Afrika ta Kudu ta samu cigaba da habbakar tattalin arziki
To sai dai kwararre a fannin diflomasiyyar kasa da kasa kuma mai fashin baki a al'amuran yau da kullum Mohammed Ishaq Usman, ya ce “babu kasar da ta san abinda ta ke yi da za ta yarda ta yi sulhu da ‘yan ta'adda, saboda ai maciya amana ne su”
Wannan lamarin na faruwa ne a dai dai lokacin da wasu 'yan Boko Haram da dama ke ta mika wuya ga dakarun tsaro a Najeriya
A jiya ma wasu mayakan ‘yan asalin kasar Chadi su biyu sun yi saranda

Saurari wannan rahoton a sauti daga bakin wakiliyarmu Medina Dauda



Dubi ra’ayoyi
Tun mulkin tsohon shugaban Najeriya, Janar Yakubu Gowon aka fara aikin wutar lantarkin na Mambilla, amma har yanzu aikin ya ki ci ya ki cinye wa
A yanzu dai Ministan lantarki na Najeriya Injiniya Sale Mamman, ya ce zai yi tsayin daka don tabbatar da cewa aikin wutar lantarkin ya kai karshe
Ya fadi hakan ne a yayin wata hirar da ya yi da wakilinmu Sale Shehu Ashaka

Mamman, ya ce yanzu ne za a maida hankali kan aikin bayan dogon zamanin da aka dauka a na labarin zane kan ruwa
Ministan ya ce da ya shigo ya fara aiki bai ga wani abun da aka tabuka a baya kan wutar Mambilla ba, don hatta filin ma sai yanzu ake tsara yadda za a tabbatar da shi don aikin
Sale Mamman ya ce yana sa ran cewa kafin karshen mulkin gwamnatin Buhari a 2023 za a kammala aikin
Aikin wutar Mambilla ya faro ne tun zamanin tsohon shugaban mulkin soja na Najeriya Janar Yakubu Gowon
A cewar Janar Gowon cikin wata hirar da ya yi da Muryar Amurka, gwamnatin da ta tunkude shi ce ba ta ci gaba da kokarin da aka yi na yunkurin cimma wannan aiki na gyaran wutar ba
Aikin wutar lantarkin Mambila dai wani shiri ne da ke karkashin ma’aikatar wutar lantarki wanda ake yi a jihar Taraba da aka kiyasta kammala wa nan da shekarar 2030
Shiri ne wanda idan an kammala shi zai samar da nauyin wuta Megawatts 3,050 da zai fi kowacce tashar wuta a Najeriya
An kiyasta cewa aikin zai lashe dala biliyan 5
8
Saurari wannan rahoton a sauti daga bakin wakilinmu Sale Shehu Ashaka


Dubi ra’ayoyi
Jami’an tsaron jihar Adamawa sun kama mutum 26, wanda uku daga cikin su kwararru ne wajen kashe mutane, tare da wani matashi mai kimanin shekaru 15, wanda ke kwarmatawa da kuma bada bayanai ga masu garkuwa da mutane, ana biyansa naira dubu hamsin akan kowane mutum da suka sace
Sauran wadanda aka kaman sun hada da wadanda ake zargi da sace - sacen motoci a ciki da wajen jihar
Wani babban jami'in hukumar 'yan sanda DSP Suleiman Yahya Nguroje, ya ce, yanzu haka rundunan hadin gwiwar da aka kafa sun soma shiga mabuyar masu garkuwa da mutane da kuma sauran bata gari
Haka zalika Rundunan tsaron farin kaya ta “Civil Defense” ta kama wasu ‘yan fashi da makami ciki harda wadanda suke 'yan uwan juna
Saurari cikakken rahoton cikin sauti

Dubi ra’ayoyi
Shugaban Najeriya Muhammadu Buhari ya yi tir da kakkausar murya game da sabon harin da wasu ‘yan bindiga suka kai a wasu kauyukan jihar Kaduna
Shugaban ya nuna bakin ciki akan harin da ‘yan bindiga suka kai a garin Igabi da karamar hukumar Giwa a jihar Kaduna
Sanarwar da ta fito daga kakakin Shugaban kasa, Mallam Garba Shehu, shugaba Buhari ya aike da gargadi mai karfi ga ‘yan ta’addan
Mallam Garba Shehu ya kara da cewa, gwamnatin shugaba Buhari ba zata yi kasa a gwiwa ba na ganin an kawar da ta’addanci a Najeriya baki daya
Kuma Shugaban ya bada tabbaci ga al’ummar jihar Kaduna cewa, gwamnatin sa zata ci gaba da yaki da ta’addanci
Almustapha Liman, wani mai sharhi akan al’amurran da suka shafi tsaro a Najeriya, ya ce, ya kamata gwamnati su sake damarar yaki da ta’addanci
Saurari cikakken rahoton cikin sauti
Dubi ra’ayoyi
Wasu mayakan Boko haram ‘yan asalin kasar Chadi sun yi saranda tare da mika wuya ga dakarun sojojin Najeriya
Abu Abor dan shekaru 61 da Abubakar Hassan dan shekaru 51, sun yi saranda ga dakarun sojin Najeriya na babban sansanin sojojin na goma sha daya dake Gamborun Ngala a jihar Borno
Kanar Aminu Iliyasu, Mai Magana da yawun sashin aikace – aikace na hedikwatar sojin Najeriya, ya ce, binciken farko da suka gudanar ya tabbatar da cewa mayakan na bangaren shugaban Boko Haram, Abubakar Shekau, sannan suna zaune a wani matsuguni da suke kira Bagadaza, a zirin tafkin Chadi
A 'yan watannin da suka gabata sojojin Artillery na Najeriya suka ta kai munanan hare hare ga sansanonin 'yan ta'addan, al'amarin da ya daidaita su tare da kassara su
Abdullahi Aliyu Katsina, shugaban kungiyar samar da kyakkyawan shugabanci da tsaro a Nijeriya, ya yabawa sojojin Najeriya, sannan ya yi kira da cewa, ya kamata su dauki sabbin matakan yaki da kungiyar ta’addanci ta Boko Haram
Saurari cikakken rahoton cikin sauti
Dubi ra’ayoyi
Yayin da jihohi da dama a Najeriya ke ta kokarin shirye-shiryen tunkarar yiwuwar shigowar cutar Coronavirus, bayan da aka samu mutum daya mai dauke da ita a Jihar Legas, Kaduna ma ta bi sahunsu
Gwamnatin Jihar ta Kaduna ta bude wata cibiyar gudanar wa ta aikin gaggawa
Cibiyar dai matattarar tara bayanai ce game da duk wani rahoto kan wannan cuta ta Coronavirus, wacce kwararru za su dinga tattauna wa don su tattance bayanan da suka tattara
Amma dai Jami’ar hulda da jama’a ta ma’aikatar lafiya a Kaduna Mrs Rose, ta sheda wa Muryar Amurka cewa cibiyar ba wurin kwantar da wadanda aka samu da cutar ba ne ba
A cewarta “ wuri ne da masu ruwa da tsaki za su dinga tattara bayanai kan duk wani sabon labari da aka samu kan cutar, domin shirya yadda za a tunkare ta, idan an samu bullarta
”
Mrs Rose dai ba ta bayyana unguwar da cibiyar take a Kaduna ba
Dubi ra’ayoyi
Kwana guda bayan da hukumomin lafiya a jihar Kano suka yi alkawarin daukar matakan kariya daga cutar Coronavirus, Jami'an kiwon lafiya da na tsaro sun kara tsaurara matakan bincike a filin sauka da tashin jiragen sama na Malam Aminu Kano
Da marecan jiya ne Jami'an lafiya suka kwashe sa'o'i da dama suna aikin gwajin cutar akan fasinjojin wani jirgin sama, mallakar kamfanin Ethiopia wanda ya yada zango a birnin Adis Ababa bayan tasowar shi daga birnin Jeddah kafin ya sauka a Kano
A wurin binciken Fasinjojin su kimanin 500 wakinlinmu Mahmud Ibrahim Kwari ya tattauna da wasu daga cikinsu
Sun sheda masa cewa yadda aka dinga gudanar da bincike a kansu, ko a filin jiragen saman Addis Ababa ba a gudanar da bincike kansu haka ba
Wannan matakin na zuwa ne kwannaki kadan bayan da aka samu bullar cutar Coronavirus ta farko a Najeriya
Lamarin ya saka tsoro a zukatan mutane da dama a kasar, duk da dai shugaba Muhammadu Buhari ya yi kira gare su, da su kwantar da hankulansu
Latsa kasa domin sauraran muryoyin wadanda wakilinmu Mahmud Ibrahim Kwari ya yi hira da a filin jiragen saman


Ana ci gaba da samun bayanai a game da harin da wasu ‘yan bindiga suka kai jiya Lahadi inda suka kashe kimanin mutum 50 a jihar Kaduna
Ana ci gaba da samun bayanai a game da harin da wasu ‘yan bindiga suka kai jiya Lahadi inda suka kashe kimanin mutum 50 a jihar Kaduna
A yau litinin gwamnan jihar Kaduna Nasir El-Rufa'i, ya bayyana wa al'ummar kauyukan da aka kai harin cewa za a kai jami'an tsaro wuraren don tabbatar da tsaro, kuma ya ce ba zai hau teburin neman sulhu ba da 'yan bindigar dake tada kayar baya ba
Haka zalika a yau litinin dan majalisar wakilai dake wakiltar karamar hukumar Igabi inda lamarin ya auku, Zayyad Ibrahim ya shaida wa kamfanin dillancin labarai na AFP cewa ya zuwa yanzu dai ba’a tabbatar da hakikanin wadanda suka mutu ba, ya kuma ce ba mamaki adadin ya karu domin masu kai agaji na kan gudanar da aikinsu
‘Zayyad ya kuma ce 'yan bindigar sun fara da harbe-harbe ne akan jama’a bayan fitowar su daga masallaci, ya kuma kara da cewar wadanda suka raunata an kaisu wasu asibitocin dake yankin
Shi kuwa Kansila Dayyabu Kerawa, ya ce wannan harin na mai da martini ne akan wani hari da sojojin Najeriya suka kai kan ‘yan bindiga a yankin

Biyo bayan harin da mayakan Boko Haram suka kai garin Garkida dake arewacin jihar Adamawa, a karon farko gwamnatin tarayyar Najeriya ta tura wasu kayayyakin tallafi na abinci garin a daidai lokacin da al’ummar yankin ke kira da a duba halin da suke ciki
Sakamakon harin mayakan sun lalata dukiyoyin jama’a da gine-gine da suka hada da asibiti, majami’u da gidaje bayan asarar rayukan da aka yi
Mr
Andrawus Terfa, tsohon shugaban kungiyar ‘yan jaridar NUJ reshen jihar Adamawa, ya ce cikin gidajen da aka kona har da na talakawa kuma sake gina wani gidan na da wahala a yanayin da ake ciki
Kayayyakin tallafin da gwamnatin kasar ta turawa wadanda harin ya shafa sun hada da shinkafa da turamen zannuwa, da kuma tabarmi
Hajiya Sadiya Farouq, Ministar harkokin jinkai ta Najeriya, ta ce sun kai wannan ziyarar ne bisa umurnin shugaba Muhammadu Buhari don jajantawa al’ummar jihar da gwamnatinsu da kuma duba yadda za a kara taimakawa wadanda suka rasa matsugunnansu
Sakataren hukumar kai dauki ta jihar da ake kira ADSEMA, Muhammad Aminu Suleiman ya tabbatar da cewa hukumomin bada agaji a jihar sun fara kai kayayyakin ga wadanda abun ya shafa kuma ana sa ido sosai
A ‘yan kwanakin nan dai an samu sabbin hare haren ‘yan Boko Haram a jihohin Adamawa, Borno da kuma jihar Yobe, batun da shugabannin addini ke ganin dole ne hukumomi su tashi tsaye wajen kare rayukan al’umma
Sheikh Abdullahi Bala Lau shine shugaban kungiyar Izala a Najeriya, ya jaddada bukatar hukumomi su tashi tsaye wajen kare jama’a saboda ta’addanci ba shi da addini
Shi ma shugaban kungiyar kristocin Najeriya (CAN) reshen jihar Adamawa, Rabaran Stephen Dami Mamza ya ce har yanzu akwai matsalar tsaro a yankin arewa maso gabashin Najeriya kuma gwamnati ba ta fadin gaskiyar halin da ake ciki game da batun ‘yan Boko Haram

Ga karin bayani cikin sauti

A yau litinin Kotun kolin Najeriya ta dage bitar hukuncin da ta yanke na soke zaben gwamnan jihar Zamfara Shehu Kogunan Gusau na jam’iyyar APC inda ta mika ragamar ga gwamnan da ke kan gado Bello Matawallen Maradun na jam’iyyar PDP
Tun farko an dage sauraron shari'ar ne don kammala dukan ka'idodin da su ka shafi masu hannu a shari'ar, amma duk da haka rashin shigowar jagoran lauyoyin APC na jihar Zamfara, ya sanya kotun ta kara dage shari'ar zuwa 17 ga watan Maris
Kogunan Gusau da jam’iyyar APC na bukatar kotun ta sauya hukuncin farko da ya kawar da dukkan ‘yan takarar jam’iyyar APC bisa rashin gudanar da zaben fidda gwani yadda ya dace
Sani Gwamna kakakin jam’iyyar APC na Zamfara ya fadi cewa "za mu yi nasara da yardar Allah
"
Lauya mai zaman kansa a Abuja, Buhari Yusuf, ya ce APC na da hurumin bin kadin karbe mata mulki a jihar ta Zamfara don ta ci zaben ta hanyar kuri’a
Gwamnan Zamfara Bello Matawallen Maradun ya sha gargadin tsohon gwamnan jihar Abdul'aziz Yari da ya daina zafafa siyasar jihar
Mai taimakawa gwamnan kan harkokin maneman labarai Zailani Bappah, ya ce su na da kwarin gwiwar samun nasara
Haka zalika jam’iyyar PDP a jihar Imo ta shigar da bukatar bitar hukuncin da ya kawar da Emeka Ihedioha ya kuma ba Hope Uzodinma na jam’iyyar APC

Ga cikakken rahoton cikin sauti

Shugaban Najeriya Muhammadu Buhari yayi Allah wadai da barin wasu tankokin man fetur guda dari biyu da cisi'in da biyar shiga Najeriya ba ta hanyar da ta dace ba, kuma ya amince da kiran da mai ba shi shawara kan harkokin tsaro Janar Mohammed Babagana Monguno yayi akan a gudanar da cikakken bincike akan lamarin tare da tabbatar da an hukunta duk jami’an dake da hannu a wannan badakala domin ya zama darasi ga ‘yan baya
Wannan na zuwa ne bayan da Janar Monguno ya gabatar wa shugaba Buhari rahoton binciken da wani kwamiti da ya kafa a ofishinsa ya gudanar dangane da lamarin da ya shafi karya dokokin Najeriya da na kasa-da-kasa, musamman batun shigowa da man fetur daga ketare ko kuma fitar da shi daga Najeriya zuwa waje
A wata hira da Muryar Amurka ta yi Janar Abdulrazak Umar mai ritaya, mai sharhi kan lamarin tsaro ya fadi cewa akwai bukatar mutane masu tsoron Allah da sanin ya kamata, masu kishin kasa kuma, su gudanar da binciken don bankado duk wani yinkurin rufa-rufa in ba haka ba binciken zai zama da wahala, domin a cewarsa tabbas masu hannu a wannan aikin zasu yi kokarin yin rufa-rufa don kare kansu
Shi ma Ibrahim Katsina, tsohon jami’in tsaro a Najeriya, ya yaba da kokarin da gwamnatin Buhari ke yi don gano wadanda suka aikata wannan danyen aikin da ya kira “cin amanar kasa"
Ibrahim Katsina ya kara da yin kira kan tabbatar da zaman lafiya a kasa, ta hanyar hukunta masu laifi don ya zama abin koyi ga na baya
Ga karin bayani cikin sauti

Wasu 'yan bindiga sun kone garin Marina sannan suka shiga garin Kerawa da ke Karamar hukumar Igabi inda suka hallaka mutane da dama sannan suka kone motoci da dama

Al'umar yankin da 'yan bindigan suka afkawa sun ce da safiyar Lahadi maharan suka yi wa garin kawanya inda suka kwashe sa'o'i suna harbin kan mai-uwa-da-wabi
Daya daga cikin shugabannin 'yan-sintiri a yankin wanda ya sakaya sunansa ya ce maharan sun kwashe sa'o'i uku zuwa hudu suna cin karensu ba babbaka
A baya dai yankin Kerawa da ke karamar hukumar ta Igabi na kokawa ne da masu garkuwa da mutane amma a wannan karon kansilan yanki Alh
Dayyabu kerawa ya ce abin ya sha banban

Har ya zuwa daren jiya Lahadin gwamnatin jihar Kaduna ba ta ce komai ba tukuna yayin da rundunar 'yan sandan jihar ta ce tana tattara bayanai tukuna
Ko da yake, wasu al'umar yankin sun ce jami'an tsaro sun kai dauki yankin da aka kai harin daga baya

Saurari cikakken rahoton Isa Lawal Ikara daga Kaduna:




Ma’aikatar lafiya a jihar Plateau da ke tsakiyar arewacin Najeriya, ta ce har yanzu ba ta tabbatar ko mutum 43 da ta killace suna dauke da cutar Coronavirus ba
Kwamishinan lafiya a jihar, Dr
Nimkong Ndam Lar ya ce sun killace wasu ‘yan kasar China da ke aikin hakar ma’adinai a karamar hukumar Wase, tare da wasu ma’aikatan da suka yi cudanya da su
Kamfanin dillancin labarai na Najeriya NAN, ya ruwaito cewa, mutum 43 da aka killace, na daga cikin wadanda suka yi cudanya da wasu ‘yan kasar China hudu, wadanda suka dawo daga kasarsu a kwanan nan
Sun kuma biyo ta Addis Ababa ne, babban birnin Ethiopia a cewar NAN, kamar yadda jaridar The Guardian ta bayyana
A makon da ya gabata 'yan kasar ta sin suka isa jihar
Rahotannin sun ce hukumomin jihar sun ce za a ci gaba da killace mutanen har zuwa kwana 14
Kwamishinan yada labarai da sadarwa a jihar Pilato, Mr
Dan Manjang ya ce gwamnati ta shirya don dakile duk cututtuka masu yaduwa
Ya kuma gargadi masu yada labaran karya kan cutar da su guji yin hakan
Saurari cikakken rahoton Zainab Babaji daga Jos, babban birnin jihar Plateau:


Shugaban Najeriya Muhammadu Buhari, ya yi kira ga ‘yan Najeriya da su kwantar da hankalinsu dangane da yadda cutar coronavirus ke bazuwa a kasashen duniya
A makon da ya gabata hukumomi a jihar Legas da ke kudancin kasar suka bayyana samun wani dan kasar Italiya dauke da cutar, wacce yanzu ake wa lakabi da COVID-19
Mutumin, wanda ba a bayyana sunansa ba, ya koma Najeriyar ne bayan wani balaguro da ya yi zuwa birnin Milan
Yanzu haka yana kebe a wani asibiti a jihar ta Legas
“Shugaba Buhari yana kira ga ‘yan Najeriya da kada su razana da labarin bullar cutar ta COVID-19 wacce aka samu a karon farko a kasarmu,” kamar yadda wata sanarwa da kakakin shugaban Garba Shehu ya fitar da yammacin Lahadi
Sanarwar ta kara da cewa, “nuna damuwa, ba za ta kara mana komai ba face kara haifar da wata illar
”
“A maimakon haka, ina kira ga ‘yan Najeriya da su bi shawarwarin da ma’aikatar lafiya da hukumar da ke yaki da yaduwar cutuka da kuma Hukumar Lafiya ta Duniya WHO suke bayar wa kan yadda za a kauce wa kamuwa da cutar
”
Buhari ya kuma yaba wa ma’aikatar lafiyar kasar dangane da irin matakan gaggawa da ta dauka domin “ganawo, tantacewa da kuma kebe” mutumin da aka fara samu da cutar
Baya ga Najeriya wacce ta fi kowace kasa yawan jama’a a nahiyar Afirka, an samu bullar cutar a Algeria da kuma Masar

Dubi ra’ayoyi
Hukumomi a jihar Legas da ke kudancin Najeriya, sun musanta rahotannin da ake yadawa ta kafofin sada zumunta cewar, dan kasar Italiyan nan mai dauke da cutar coronavirus ya tsare daga asibitin da ake kula wa da shi
Hakan na faruwa ne yayin da gwamnati ta ce an fara gano wasu daga cikin fasinjojin da suka shiga jirgin Turkiya tare da dan kasar ta Italiya
Mutumin dan Italiya, wanda ba a bayyana sunansa ba, na aiki ne da kamfanin siminti na Lafarge Africa Plc a jihar Ogun da ke makwabtaka da Legas
Gwamnan jihar Ogun, yayin wani taron manema labarai na daban, ya ce, an kebe mutane 28 da ke aiki a kamfanin siminti
Ministan lafiya, Osagie Ehanire a wani taron manema labarai a babban birnin tarayya, Abuja, a nashi bangaren ya ce hukumomin Najeriya na daukan matakan da suka dace don hana yaduwar cutar
Saurari cikakken rahoton cikin sauti
Dubi ra’ayoyi
Kamfanin sada zumunta na Facebook, ya ce zai taimaki hukumomin Najeriya wajen yaki da masu yada labaran karya game da bullar cutar coronavirus a kasar
Ministan Labarai da Al'adu na Najeriya, Alhaji Lai Mohammed ne ya bayyana hakan a wani taron manema labarai a babban birnin tarayya Abuja
A cewarsa, Facebook ya bukaci hukumomin Najeriyar da su kai rahoton labarin da suke ganin babu gaskiya a ciki da kuma duk wani na batanci akan shafukan “Instagram” don a yi gaggawar sauke su
Lai Mohammed ya kuma ba da tabbacin cewa akwai isassun kayayyakin gano wa da kuma yakar cutar
A karshen makon nan ne hukumomin Najeriya suka bayyana bullar cutar a kasar, bayan da aka gano wani dan Italiya dauke da ita
Lai Mohammed ya ce, sun san cewa a irin wannan lokacin za a yi ta yada labaran karya da jita-jita, don haka suna bukatan ‘yan Najeriya da su yi hakuri, kuma su yi hattara kar su fada tarkon masu watsa labaran karya
Babban Sakatare a ma'aikatar kiwon lafiya ta Najeriya, Abdulazeez Mashi Abdullahi, ya yi nazarin yadda cutar da kuma matakan kariya da suka dauka akan hanyoyin dakile yaduwar cutar
Mashi ya ce, a cikin binciken su, sun gano cewa cutar tana iya zama a jikin mutum har na kwanaki 14 kafin ta bayyana ta hanyar zazzabi mai zafi
Ya kuma ce sun tanadi kayan gwaji da za su tabbatar da lafiyar matafiyi da ke sauka a filin jiragen sama guda biyar da ake da su a kasar

Saurari rahoton cikin sauti:
Dubi ra’ayoyi
Gwamnatin tarayyar Najeriya ta babbatar da samun wani mutum dauke da kwayar cutar Coronavirus a Najeriya
A wata sanarwa da Ministan Lafiyan Najeriya Dr
Osagie Ehanire ya fitar a
ranar juma’ar nan, yace wani dan kasar Italiya daya fito daga birnin Milan kuma dake aiki a Najeriya ne ya shigo da cutar coronavirus cikin kasar
An tabbatar da kwayar cutar ne a dakin gwaje-gwaje na jami'ar Lagos, yayin da a ake ci gaba da baiwa mutumin dake dauke da cutar kyakyawar kulawa ta musamman a asibitin Cibiyar Kula Da Yaduwar Cuttutuka dake Yaba a Lagos
Sai dai kuma ma'aikatar ta sakaya sunan mutumin, da kuma inda aka fara gano alamun cutar a tattare da shi, da kuma wuraren da ya bi kafin a gano cewa yana dauke da cutar
Ministan Lafiya na Najeriya, Mr
Osagie Ehanire, ya bada sanarwar cewa gwamnati na daukan matakan magance yaduwar cutar a kasar da kuma matakin daukar bular ta a ko da yaushe
Sanarwar tace, an dauki matakan yaki da cutar ta Coronavirus, karkashin jagorancin Cibiyar Kula Da Yaduwar Cututtuka ta Najeriya NCDC, wacce zata yi aiki tare da asibitin dake Lagos domin tsayar da cutar
Wani likita a Najeriya, Dr
sadiq Aliyu Hussaini likita a Najeriya wanda kuma yayi karin haske game da matakan rigakafin wannan cutar murar coronavirus
Ya ce da farko mutane su dinga wanke hannuwan su akai akai, da ruwan famfo mai kyau, su yi amfani da abin tsaftace hannu wato sanitizer, kuma kada su taba fuska ko idanunsu
Tuni dai wannan labari ya fara firgita wasu mazauna birnin na Legas, inda yanzu haka mazauna birnin dama Najeriya ke ci gaba da tattaunawa akan wannan cuta
Ita ma a sanarwar da ta fitar gwamnatin jihar legas ta hannun kwamishinan
ta na Lafiya Farfesa Akin Abayomi ta shawarci al’ummar jihar su kasance
masu daukan matakan riga kafi na wanke hannuwa da sabulu, da ruwa mai
kyau, yin nesa da jama’a, musanman masu mura
Haka kuma gwamnati ta bada lambobin waya da za’a kira domin sanarwa hukumomi duk wata alamar cutar

Bugu da kari gwamnati ta gargadi masu anfani da kafofin sadarwan zamani da su guji baza jita jitar kamuwar da cutar, inda gwamnati tace za’a dauki mataki akan duk wani mai yada jita jita
Birnin Legas dai shi ne birni mafi yawan jama’a a nahiyar Afirka, don haka gwamnati da hukumomin lafiya suka tashi tsaye
Hukumar Red Cross a Najeriya tace ta shirya tare da 'yan sa kai kimanin dubu 80, kamar yarda wata sanarwa da shugabar kungiyar Mrs
Adebola Kolawale ta gabatar ga 'yan jarida

Tuni dai cutar lassa ta kashe mutane fiye da 110 a jihohi daban daban na Najeriya
A saurari cikakken rahoto daga Abuja a Najeriya


Dubi ra’ayoyi
Rundunar sojojin Najeriya tace wasu mayakan Boko Haram guda takwas da iyalansu goma sha hudu sunyi saranda ga dakarun Bataliya ta 152 a garin Baki dake karamar hukumar Bama a jihar Borno
Jami'in sadarwa na aikace aikacen hedkwatar sojojin Najeriya Kanar Aminu Ilyasu yace a binciken farko da aka gudanar an gano wadannan da suka yi sarandar na daga cikin wadanda a baya suka yi ta kai hare hare tare da kisa, da ma satar mutane
Mayakan sun yi nadamar danyen aikin da suka yi inda suka kara da cewa tun watanni hudu da suka gabata shugabancin kungiyar ta Boko Haram ta shiga rudani
Suka ce yanzu haka akwai gungun mayakan da suke so su mika kai ga jami'an tsaro biyo bayan ruwan wuta da dakaru suke masu,
sannan ga mummunar baraka da ta bullo a tsakaninsu
Bincike ya tabbatar da cewa daga watan jiya na Janairu zuwa yanzu kimanin kwamandoji 25 aka kashe a rikicin na cikin gida
Al'amarin da wasana tsaro ke ganin gwamnati na iya cin ribar rikicin
A saurari rahoto cikin sauti daga Abuja a Najeriya

An dawo da wadansu 'yan Boko Haram da iyalansu gida daga Jamhuriyar Nijar bayan sun bayyana niyarsu ta ajiye makamai su rungumi zaman lafiya
Dubi ra’ayoyi
An dawo da wadansu 'yan Boko Haram da iyalansu gida daga Jamhuriyar Nijar bayan sun bayyana niyarsu ta ajiye makamai su rungumi zaman lafiya
Gwamnatin jihar Borno ta karbi wasu mayakan 'yan Boko Haram su 14 da suka aje makamansu, wadanda da farko suka kaikansu tare da iyalansu ga hukumomin jamhuriyar Nijar, kafin daga bisani a mika su ga gwamnatin tarayyar Najeriya
A cikin wadannan mutane 25, akwai maza 14, da mata 3, da kuma kananan yara 8
Manjo Janar Bamidele,ne jami'in sojan Najeriya da ya karbo wadannan mutane daga jamhuriyar Nijar ya mika su ga gwamnatin jihar Borno
Ya kuma shaida wa Muryar Amurka ce wa wadannan mutane, da kansu suka aje makamai, sannan suka mika kansu domin rungumar zaman lafiya
Ya kara da cewa an basu horo na musamman a garin Diffa, sannan gwamnatin Nijar ta tuntubi Najeriya da ta karbi wadannan mutane, a matsayinsu na 'yan Najeriya domin a mayar da su gida
Manjo Janar Bamidele ya yi kira ga 'yan Boko Haram wadanda har yanzu suke cikin daji, da sufito, su mika kansu, za a karbe su hannu biyu, idan sun aje makamansu, domin a samu zaman lafiya a kasar
A saurari cikakken rahoto cikin sauti daga jihar Bornon Najeriya


Dubi ra’ayoyi
‘Yan gudun hijiran da bala’in Boko Haram ya raba da gidaje, wadanda akasarinsu ‘yan jihar Borno ne, sun yi tattaki har zuwa Yola, hedikwatar jahar Adamawa daga sansaninsu dake garin Fufore domin bayyana halin da suke ciki, inda suka ce yau watanni hudu kenan rabon da a ba su abinci, lamarin da ya jefa su cikin mawuyacin hali
‘Yan gudun hijiran mazansu da matansu, sun bukaci Shugaba Buhari da kuma gwamnatin jihar Borno da su yi wa Allah da annabinsa su duba halin da suke ciki a yanzu
Umar Bakura na daga cikin shugabanin ‘yan gudun hijirar da ke sansanonin da aka tanadar, kuma ya yi Karin haske game da Wannan hali da suke ciki

Ita ma shugabar mata na ‘yan gudun hijira ta ce yanzu haka mata da kananan yara na cikin halin ni ‘yasu
Mr Midala Anuhu, jami'in riko na Hukumar Bada Agajin Gaggawa a Najeriya ta NEMA mai kula da jihohin Adamawa da Taraba, wanda ita ke kula da sansanonin, ya ce laifin ba daga garesu ba ne, inda ya ce sun rubuta bukatar bada abincin ga ‘yan gudun hijirar zuwa ga shelkwatar hukumar da ke Abuja, to amma har yanzu basu sami amsa ba, inda ya bukaci ‘yan gudun hijiran da su kwantar da hankulansu
Kamar yadda alkalumma suka nuna, baya ga wadanda suka rage a sansanonin da aka tanadar, yanzu haka akwai wasu ‘yan gudun hijiran da ke samun mafaka a gidajen ‘yan’uwa ko kuma majami'u wanda don haka tuni wata majami'a ta kaddamar da gidauniyar gina gidaje ga ‘yan gudun hijira domin basu mafaka
Ga Ibrahim Abdul’aziz da cikakken rahoton:

Dubi ra’ayoyi
Kudurin dokar da za ta haramta binciken shugabanin Majalisar Dokokin Kasa ta raba kawunan yan majalisar tun kafin a kai ga mika ta ga Kwamitin da zai bude mata fagen saurare a Majalisar Wakilan Najeriya, kamar yadda wakiliyar Sashin Hausa Medina Dauda ta aiko a wannan rahoton
Wannan kudurin doka da Onorabil Odebunmi Olusegun ya gabatar a zauren Majalisar Wakilai yana neman a yi wa sashe na 308 na kundin tsarin mulkin kasa garambawul domin a ba shugabanin majalisar dokokin kasa kariya har tsawon zamansu a Majalisar, wai domin su samu damar yin ayyukansu cikin natsuwa
Amma daga dukan alamu kawunansu sun rarrabu, saboda su na bayyana ra'ayoyi mabanbanta akan kudirin
Shugaban Masu Rinjaye a Majalisar Wakilai, Alhassan Ado Doguwa, ya ce yana goyon bayan dokar idan har an samu kafa ta domin yana ganin dokar ba kawai ta kakakin Majalisa ba ce ba ta Shugaban Majalisar Dattawa ba ce, amma don a tsare Majalisar ne gaba daya tunda ita ce kashin bayan demokradiyya , don haka idan doka za ta kare Shugaban kasa da Gwamnoni ina ga Shugabanin Majalisa domin su yi aikinsu?
Amma shi kuwa Tajuddeen Abbas ya ce bai ga amfanin kariya ga ‘yan majalisa ba, domin ai su, sun zo yi wa alumma aiki ne, ba sa bukatar wata kariya, su ne ya kamata su yi dokokin da za su kare ‘yan kasa, kuma wanan shi ne aikin da aka za6e su akai
Manazarci kuma kwararre a kimiyyar siyasa ta kasa da kasa Farfesa Usman Mohammed na Jami'ar Baze da ke Abuja, ya kula cewa kariya tana sa shugabani kaucewa, domin Gwamnoni da suka more kariya sun yi amfani da kariyar ne suka dare kujerun Majalisa domin su cigaba da mulkan mutane, amma demokradiya ta bada dama na hana a ci mutuncin mutum,sanan ta bada dama a hukunta wanda duk aka kama da laifi
Wannan ra'ayi shi ne daya daga cikin Shugabanin Gamaiyar Kungiyoyin Matasa na Arewa Sheriff Nastura Ashir ya amince da shi, inda ya ce kamata ya yi Majalisa ta yi dokar da za ta kwaye rigar kariyar ne tun daga sama har kasa domin yana sa shugabani suna wuce gona da iri
Shi ma Malami a Kwalejin ilimi da ke Azare, Mohammed Bello Nawaila, ya ce kuskure ne a ce ba za a binciki shugaba ba sai ya gama mulki; yin haka ba daidai ba ne domin wannan irin yunkuri shi ne ya hana a samu cin nasarar yaki da cin hanci da rashawa a kasar
Ga Madina Dauda da cikakken rahoton:


Dubi ra’ayoyi
Kungiyar Tarayyar Turai da ake kira EU a takaice tare da hukumar raya al'adu ta Burtaniya wato British Council, sun yi wani taron bita don shugabanni da masu ruwa da tsaki a yankunan Najeriya da rikicin 'yan kungiyar Boko Haram ya shafa, musamman a arewa maso gabashin kasar
Wanann taron da aka yi a jihar Adamawa, na daya daga cikin tarukan da aka shirya a jihohin da rikicin ‘yan kungiyar Boko Haram ya shafa
Masana da suka halarci taron sun yi kira ga jama’ar da abin ya shafa da su kai zuciya nesa
Wakiliyar gwamnan jihar Adamawa a wurin taron Mrs
Rhoda Zira, ta ce ta’addanci ba shi da kabila ko addini don haka ya kamata a daina nuna wa juna yatsa a kuma kawar da zargi a tsakanin jama’ar da matsalar ta shafa
A lokacin da yake bayani, Abdulkadir Bello Ahmad, wanda shine jagoran shirin wanzar da zaman lafiya na hukumar raya al'adu ta Burtaniya, da ake wa lakabi da MCN, wato Managing Conflicts In North East, Nigeria, ya bayyana nasarar wannan aiki na sulhunta jama’a da suke yi yanzu
Mallam Yakubu Musa, dake zama a daya daga cikin yankunan da rikicin Boko Haram ya shafa ya ce, taron yana da muhimmanci musamman ga matasa, domin ana zaburar da su game da samun aikin yi maimakon zaman banza
A saurari rahoton cikin sauti daga Jihar Adamawa a Najeriya

Dubi ra’ayoyi
A wannan ranar ta Laraba da aka yi wa lakabi da "Ash Wednesday" wato Larabar toka, 'yan darikar katolika da wasu dariku a fadin duniya ke fara gudanar da addu'o'i da azumi na tsawon kwanaki arba'in, har zuwa lokacin tunawa da mutuwa da tashin annabi Isa Almasihu, kamar yadda suka yi imani
Limamin dake kula da Cocin katolika da ake kira Fatima Cathedral a birnin Jos, Rabaran Fada Paul Pam, yace suna sanya alamar giciye da toka a goshinsu ne don tunatar da jama'a cewa mutum ba komai bane, shi ma wata rana zai zama toka ko kasa ya kuma koma wurin Allah
A wannan ranar ta Laraba, kungiyar Bishop-bishop din Najeriya ta yi kira ga mabiya darikar katolika da su sanya bakaken tufafi don yin addu'o'i da rokon Allah saboda neman sauki a matsalolin tsaro da zamantakewar da Najeriya ke fuskanta
Sir Catechist Peter Romji, wani dan darikar katolika ne da ya halarci taron, ya tabbatar da cewa addu'o'in neman zaman lafiya zasu yi a wannan lokacin na azumin kwanaki arbain
Ga karin bayani cikin sauti

Dubi ra’ayoyi
Kotun kolin Najeriya ta yi watsi da karar da jam’iyyar APC ta shigar tana bukatar a sake bitar hukuncin da ta yanke na ranar 13 ga watan Fabrairu, wanda ya soke zaben dan takararta na gwamna a jihar Bayelsa, David Lyon da mataimakinsa, Degi Eremionyo
Bayan haka kotun kolin ta ci tarar Lyon da jam'iyyar APC jimillar kudi Naira miliyan 60 da za a ba wadanda aka yi kara wato PDP da gwamna Diri
Za a iya cewa wannan shine kusan karo na farko da kotun mai taken “Kotun Allah Ya Isa” ta yanke hukunci akan irin wannan batu
Yanzu dai jama'a sun zuba ido su ga sakamakon duba irin wannan batu da jam'iyyar APC daga jihar Zamfara ta shigar na bukatar ba dan takarar ta Shehu Mukhtar Kogunan Gusau nasara kan gwamnan da ke kan gadon mulki Bello Matawallen Maradun na jam'iyyar PDP
Ita ma a nata bangaren jam'iyyar PDP ta shigar da bukatar bitar hukuncin da ya ture gwamna Emeka Ihedioha a jihar Imo ya kuma dora Sanata Hope Uzodinma na jam'iyyar APC a kan kujerar gwmnan jihar
Sai dai biyo bayan wadannan kararrakin jam'iyyar PDP ta nemi kotun kolin kasar ta sake bitar hukuncin da ta yanke na zaben shugaban kasa tsakanin dan takararta Atiku Abubakar da shugaba Muhammdu Buhari
A saurari rahoto cikin sauti daga Abuja a Najeriya


Majalisar Wakilan tarayyar Najeriya ta jaddada kudurin ta na bincikar kudaden da aka kasafta domin aikin wutar lantarki na Mambila a shekarun da suka gabata
Dubi ra’ayoyi
Majalisar Wakilan tarayyar Najeriya ta jaddada kudurin ta na bincikar kudaden da aka kasafta domin aikin wutar lantarki na Mambila a shekarun da suka gabata
Shugaban komitin kula da harkokin makamashi da wutar lantarki a majalisar wakilai Aliyu Magaji Da'u, daga mazabar Birnin Kudu da Buji a jihar Jigawa ne ya tabbatar da hakan a wata zantawa da ya yi da manema labarai akan batun samar da wutar lantarki daga Mambila

Da ya ke bayani, Honarabul Aliyu Magaji Da'u, ya ce babu wani abu da ya wakana a shekarun baya a kan wannan batu na samar da wutar lantarki har megawat sama da dubu uku daga Mambila a Jihar Taraba
"A rubuce kawai batun yake kuma a hannun 'yan boko wadanda ke birnin tarayya Abuja, saboda duk lokacin da ake wannan kwarmaton a kan wutar lantarki na Mambila, ba ayi komai ba sai da gwamnatin Buhari ta zo, alhali a wannan makon gwamnan jihar Taraba ya bada takardar amincewa da filin da gwamnati ta ke nema domin yin wannan aiki" a cewar Honarabul Magaji
Honarabul Aliyu ya kuma kara da cewa, duk da himma da bukatar shugaba Buhari, ba za a gama wannan aikin a wannan lokacin ba, amma kwamitinsa na wutar lantarki zai yi bincike a kan kudaden da aka dade ana cewa ana fitarwa domin wannan aiki
Tsohon shugaban kamfanin wutar lantarki na Kaduna, kuma mai ba Ministan wutar lantarki shawara, Idris Mohammed Madakin Jen, ya ce gaskiya ne ba a fara wannan aiki ba sai yanzu
Amma duba da irin kwazo da gwamnatin Buhari ke nunawa, za a iya gama aikin kafin shekaru 10 da aka diba na wa'adin kammala aikin
To sai dai duk da cewa saura shekaru uku wa'adin wannan gwamnatin ya kare, jama'a za su sa ido tare da kyakkyawar fatan ganin an kammala aikin, domin a shawo kan matsalar rashin wutar lantarki a kasa
A saurari rahoto cikin sauti daga Abuja a Najeriya

Dubi ra’ayoyi
Jami’an tsaro sun mamaye gidan kakakin yakin neman shugaban kasa na babbar jam’iyyar adawa a Najeriya PDP, Buba Galadima a anguwar Wuse 2, da ke Abuja, babban birnin tarayya
Ana zargin Buba Galadima da ake rashin biyan bashi da kudin ruwa daga shekarar 2004, wanda ya kai Naira miliyan 349
Buba Galadima, wanda kafin lamarin ya ta’azzara, ya ce ya ga ‘yan sanda sun mamaye gidan sa amma bai san me su ke nufin aikatawa ba
Daga bisani an fahimci cewa lamunin banki ne da Buba Galadima ya karba da nufin sayo takin zamani, amma a cewar sa, don hukumar binciken manyan laifuka ta Amurka FBI na binciken bankin shi yasa aka ki karbar takardar shaidar lamunin
Ya zuwa locacin da wakilin Muryar Amurka Nasiru Adamu el-Hikaya ya ke hada wannan labarin, jami’an tsaro sun umurci duk jama’ar da ke cikin gidan da su fice don za a karbi gidan a matsayin ajiya don biyan bashin kudin
Buba Galadima ya ce sam ba zai fita daga gidan ba
Za' a jira a ga yadda wannan lamari zai kaya don tuni wasu su ka fara alakanta shi da siyasa duk da cewa Injiniya Galadima bai ambata hakan ba
A saurari cikakken bayani a rahoton Nasiru Adamu el-Hikaya:



Dubi ra’ayoyi
Daga cikin laifukan da ake zargin su da shi, sun hada da kisan kai, fyade, zamba cikin aminci, fashi da makami da wasu laifukan na daban
Da yake wa manema labarai bayani, kakakin rundunar ‘yan sandan na jihar Borno, DSP Edet Okon ya ce wasu mutun uku an kama su ne da laifin kisan kai a kauyen Mailari, dake karamar hukumar Gubio
Ya kara da cewa wasu mutun takwas kuma an kama su ne da laifin fashi da makami da wasu guda goma da suka fada hannun jami’an ‘yan sandan da ake zargi da satan shanu, yayin da wasu goma sha biyar ake zarginsu da satar kayan lantarki
DSP Okon, ya nuna wa manema labarai wani dan kasar Kamaru da ake zargi da buga takardar bogi yana danfarar ‘yan gudun hijira akan cewa takarda ce da zasu karbi abinci yayin da shi kuma yake karbar kudi a hannun su
Ya kara da cewa za’a gurfanar dasu gaban kuliya da zarar an kamala bincike
A saurari cikakken rahoton Haruna Dauda Biu:

Dubi ra’ayoyi
Al’ummar jihar Kano a Arewa maso Yammacin Najeriya na ci gaba da bayyana shakku dangane da yadda gwamnatin jihar zata sarrafa Naira biliyan 15 da ta ciwo bashi daga bankunan kasuwancin kasar
Mahukuntan jihar sun ce za a yi amfani da kudaden ne wajen aiwatar da shirin gwamnati na ilimi kyauta daga matakin Firaimare suwa Sakandare
Kimaninin makonni biyu da suka gabata ne majalisar dokokin jihar Kano ta amince da ciyo bashin, kamar yadda bangaren zartarwa na gwamnati ya bukata cikin wata wasika ga majalisar
Gwamnan Kano Abdullahi Umar Ganduje ya ce babu shakka sun yi kudirin bada ilmi kyauta, kuma za su samu nasara, amma ba zai yiwu su cimma wannan burin ba da kudaden da suke samu daga Abuja, shi yasa sai sun ci wannan bashi

Sharrudan da aka gindaya wajen ciyo wannan bashi sun nuna cewa, an rataya biyan kudaden a wuyan kananan hukumomin jihar 44 ne, la’akari da cewa dama gwamnatin zata ciyo bashin ne a madadin su
Sai dai comrade Yahaya Shu’aibu Ungogo dake sharhin kan lamuran ilimi na cewa, ya kamata a ji ta bakin kananan hukumomin kafin a ci yo wannan bashi
Rahotanni sunce yanzu haka ana daf da karbar wannan bashi na Naira biliya 15 tun bayan da majalisar dokoki ta bayyana goyon bayan da amincewar ta game da batun
A saurari rahoto cikin sauti daga jihar Kano a Najeriya

Dubi ra’ayoyi
Jami’an hukumar kula da kan iyakoki na Najeriya wato Nigeria Boundary Commission zasu fara shata iyakoki nan ba da jimawa ba
Hukumar shata iyakokin Najeriya ta jagoranci wani gangami a Jihar Binuwai da Taraba da nufin fadakar da mutane akan shirin da ta ke yi na fara shata iyaka tsakanin al'ummomin biyu
Mataimakin gwamnan Jihar Binuwai Engr
Benson Abonu da takwaransa na Taraba Haruna Manu, shugabanin al’umman jukun da kuma na Tibi sun sha alwashin kawo karshen tashe-tashen hankulan dake faruwa kan iyaka a tsakanin al’ummomin jihohin biyu
A fatan cewa, wannan aiki da za a gudanar, zai taimaka wajen samun fahimta tsakanin al'ummomin biyu ya kuma samar da zaman lafiya tsakaninsu
A saurari cikakken rahoton Ibrahim Abdul-Aziz:

Dubi ra’ayoyi
Mannan matsalar ta sa mata da dama rasa mazajensu, inda hakan ya haifar da dubban marayu
Gwamnatocin da wannan ibtila'in ya shafa sun kai ziyara wadannan wurare don sannin halin da mutane suke ciki
'Yan Najeriya sama da dubu dari da ishirin ne su ka yi hijira zuwa Niger daga Najeriya, sakamakon rikicin 'yan kungiyar Boko Haram da ya addabi yankin sama da shekaru goma
Wannan adadi wani kaso ne cikin 'yan gudun hijirar da ke neman mafaka a kasashen Niger, Kamaru da Chadi
Wadannan kasashe suna da al'adu da suke kamanceceniya da al'adun Najeriya, dalilin da ya bai wa 'yan gudun hijirar kwarin gwiwar ci gaba da neman mafaka a wadanan kasashe
'Yan gudun hijiran sun rungumi sana'o'i dabam-dabam domin taimaka wa kansu iya gwargwado
A saurari cikakken rahoton Haruna Dauda Biu:


Dubi ra’ayoyi
A watan gobe ne ake sa ran cewa, rukunin daliban Jami'ar Jigawa dake nazari da koyon aikin likita zasu fara shiga Asibiti domin Atisaye kan yadda ake duba marasa lafiya a aikace
Jami’ar tarayya ta Jigawa wace ke garin Dutse kuma ke cikin jerin Jami’o’I 9 da gwamnatin tsohon shugaban kasa Goodluck Jonathan ya kafa a shekara ta 2011, ta yaye dalibai sama da 900 wadanda ke nazari a fannonin ilimi daban-daban a matakin digiri na daya da na biyu
A bukin yaye daliban Jami'ar karo na biyar wanda akayi a ranar Asabar din da ta gabata, jami'ar ta yaye dalibai 786, daga cikin su, dalibai 52 sun sami digiri mai daraja ta daya
Ko da yake, har yanzu ba a tantance asibitin da daliban jami'ar da suka nazarci aikin likita zasu yi amfani da shi wajen koyon aikin likita a aikace ba, a cewar shugabar jami'ar Farfesa Fatima Batul Mukhtar

A saurari cikakken rahoton Mahmud Ibrahim Kwari:


Dubi ra’ayoyi
An gudanar da addu’o’in neman zaman lafiya a Najeriya, musamman a shiyyar arewa maso gabashin kasar da ke fama da tsageran kungiyar Boko Haram
Taron addu’o'in wanda tsohon shugaban Najeriya Janar Yakubu Gowon ya jagoranta, an gudanar da shi ne a wata Majami'a dake Yelwan Kagadama a jihar Bauchi
Tsohon shugaban, ya ce an shirya wannan taron ne a kasa domin zaburar da 'yan Najeriya, a kuma jajirce kan yi wa kasar addu’a don samun waraka daga matsalolin da suke addabar kasar
Jawabin mai masaukin baki gwamnan jihar Bauchi Bala Abdulkadir Muhammed Kauran Bauchi, ya yaba da wannan yunkuri da mabiya addinin Kirista suka yi, domin rokon Allah ya kawo zaman lafiya a kasar musamman a shiyyar Arewa maso Gabas
Gwamnan ya ce jihar Bauchi ita ce kofar shiga da fita da ta hada Arewa maso gabas da sauran jihohin da take makwabtaka dasu
A gefe guda kuma an yaba da umurnin da gwamnatocin jihohin Borno, da Yobe suka bayar, game da fadakar da al’ummar Musulmi kan a yi azumi yau Litinin domin neman zaman lafiya
A saurari rahoto cikin sauti daga Jihar Bauchi a Najeriya


Dubi ra’ayoyi
Kwararru a fannin kiwon lafiya na ci gaba da fadakar da jama'a game da illar dake tattare da mummunar cutar nan, dake toshe hanyoyin numfashi wato Coronavirus
Dakta Rimfa Amos, dake cibiyar binciken cututtuka da magungunan dabbobi a garin Vom dake jihar Filato, ya ce duk da a yanzu cutar bata shigo Najeriya ba, dole ne al'umma da hukumomi su dauki matakan kariya
Kwayar cutar Coronavirus dake barazana ga rayuka, ta kuma shafi huldar kasuwanci, ilimi da sauran harkokin walwalar jama'ar kasashen da cutar ta afkawa, da masu kasuwanci da su kamar Najeriya, da 'yan kasuwarta ke zuwa kasar China sosai
Dakta Adeyinka Adedeji, wanda likitan dabbobi ne a cibiyar binciken dabbobi a birnin Jos, ya ce alamomin cutar Coronavirus sun hada da tari, attishawa, daukewar numfashi, da sauransu, wanda sai an yi gwaji a asibiti za a iya tabbatar da cutar
A saurari rahoto cikin sauti daga Jos a Jihar Filato

Dubi ra’ayoyi
Sashen Hausa na gidan rediyon Muryar Amurka zai bude ofis a birnin Kano, da zai kula da yankin Arewa maso Yammacin Najeriya
Dangane da haka ne shugaban sashen Aliyu Mustapha Sokoto ya kai ziyara a Kanon, domin tantance yadda al’amuran kafa ofishin zasu kasance, inda kuma ya ziyarci gwamnan jihar ta Kano Abdullahi Umar Ganduje
Aliyu Mustapha ya shaida wa gwamnan cewa hukumar gudanarwar gidan rediyon na Muryar Amurka ta yanke shawarar kafa ofishin ne bisa la'akari da muhimmancin birnin na Kano ga kasar Hausa da duniya baki daya
Gwamnan Kano Abdullahi Umar Ganduje wanda ke cike da annashuwa dangane da wannan hobbasa ta Muryar Amurka, ya ce, yunkurin ya yi daidai da matsayin Kano na Jalla babbar Hausa
Ganduje ya ci gaba da cewa "idan kun bude tasha a nan Kano tamkar kun bude ta ne ga dukkan Najeriya da sauran kasashe makwabtanta"
A kan haka gwamnan ya yi alkawarin ba da cikakken goyon baya da hadin kai domin cimma nasarar wannan aiki
Shi ma Sarkin Bichi, mai martaba Alhaji Aminu Ado Bayero wanda ya yi digiri a fannin aikin jarida da yada labarai shekaru da dama da suka shude, ya ce tsare-tsaren kafa ofishin shiyya da Muryar Amurka ke yi a Kano abu ne da ya dace
Bayan kafuwarsa, ofishin na Muryar Amurka na Kano zai kula da harkokin aika rahotanni da tsara shirye-shirye na Radiyo da talabijin zuwa birnin Washington DC game da al’amuran da ke faruwa a jihohin Kano, Jigawa, Kaduna, Katsina, Sokoto, Zamfara da kuma Kebbi
Ga cikakken rahoton daga Mahmud Ibrahim Kwari

Rundunar saman sojin Najeriya ta yi ikrarin kashe wasu shugabannin kungiyar ‘yan ta’adda na ISWAP a yankunan Jubillaram da Alinwa da ke arewacin jihar Borno a Najeriya
Darektan yada labaran rundunar, Air Commodore Ibikunle Daramola, ya bayyana hakan a Abuja a jiya Asabar, inda ya ce, rundunar tsaro ta “Operation Lafiya Dole” tare da hadin gwiwar “Operation Rattle Snake III” sun kai farmaki akan shugabannin kungiyar
Wannan sanarwa na zuwa ne a daidai lokacin da hukumomin tsaro a Jamhuriyar Nijar da ke makwabtaka da Najeriyar su ma suka yi ikrarin cewa dakarun kasar sun halaka ‘yan ta’adda sama da 100
A Najeriya an kai hare-haren saman ne a daidai lokacin da shugabannin ke kungiyar ta ISWAP ke shirin yin wani taro a cewar Daramalo kamar yadda jaridar Daily Trust ta ruwaito a yau Lahadi
Shafin yanar gizo na gidan talbijin din TVC a Najeriya, shi ma ya ruwaito Daramola yana cewa an kashe "kusoshin kungiyar" ta ISWAP da dama
Sai dai sanarwar ta Daramola, ba ta ambaci adadin shugabannin kungiyar ta ISWAP da aka kashe ba ko mukamansu a kungiyar
A Jamhuriyar Nijar, ma’aikatar tsaron kasar ta ce ta sami nasarori sosai a rawar dajin da aka kaddamar a farkon watan nan na Fabrairu, tare da hadin gwiwar sojojin rundunar Barkhane a Arewacin yankin Tilabery da iyakar Mali da kasar
Sojojin Nijar da takwarorinsu na Faransa sun kaddamar da rawar daji ne a arewacin yankin Tilabery da kan iyakar Mali da kasar, a ranar 1 ga watan Fabrairu
Hukumomin tsaron kamar yadda wakilin Sashen Hausa na Muryar Amurka Souley Moumouni Barmah ya rawaito sun kuma kama kimanin babura 10 hade da wasu kayayyakin hada bama-bamai hadin gida
Dakarun Nijar da dama suka rasa rayukansu a ‘yan watannin bayanan, sanadiyyar hare-haren da ake kai w akan barikin sojojin kasar
Wadannan hare-hare a kasashen biyu da ke fama da matsalar ‘yan ta’adda na faruwa ne a daidai lokacin da ake korafin jami’an tsaro ba sa tabuka komai, musamman a Nijar da ke dauke da dakarun kasashen wajen da dama musamman na Faransa
Jama'a da dama a Nijar, sun yi ta korafin a janye dakarun Faransa saboda a cewarsu ba su da amfani, bukatar da hukumomin kasar suka amince wa da ita
A Najeriya ma, an yi ta kiraye-kirayen Shugaba Muhammadu Buhari da ya sauke manyan shugabannin tsaron kasar, bayan da kungiyar Boko Haram ta zafafa kai hare-hare, baya ga matsalar satar mutane da ta addabi sassan kasar
Amma gwamnatinsa ta ce akwai matakan da ake bi kafin a sauke shugabannin tsaron
A baya-bayan nan, kungiyar ta Boko Haram ta kai hare-hare a wasu yankunan jihohin Adamawa, Borno da kuma Yobe, an kuma rasa rayuka da dukiyoyi da dama
Saurari rahoton Souley Moumouni Barmah daga Yamai:



Dubi ra’ayoyi
Hukumomi na cewa suna ci gaba da tattara bayanai dangane da harin da mayakan Boko Haram suka kai a garin Garkida da ke jihar Adamawa a arewa maso gabashin Najeriya
'Yan ta'addan sun kai farmakin ne da misalin karfe 7 bayan sallar Magariba a a daren Jumma’a, inda suka yi ta harbin kan-mai-uwa-da-wabi
Rahotannin sun ce 'yan ta’addan sun shiga cikin garin ne da motoci tare da bat da kama ta hanyar yin shiga irin ta sojoji
Garin Garkida na da nisan kimanin kilomita 167 daga Yola, babban birnin jihar ta Adamawa
Wadanda suka shaida lamarin sun ce sojojin da ke garin wadanda ba su da yawa sun yi artabu da ‘yan ta’addan
Bayanai sun yi nuni da cewa, wannan ya bai wa mayakan damar bazama cikin garin inda suka yi ta harbe-harbe da kuma bankawa gidaje wuta
Tsohon shugaban kungiyar ‘yan jarida reshen jihar Adamawa, wanda dan asalin garin Garkida ne, Mr
Andrawus Terfa, ya ce sun tsinci kansu a cikin rudani yayin da ‘yan Boko Haram din suka kai harin
Ya zuwa yanzu rundunan soji ta 23 da ke Yola, ba ta yi karin haske dangane da harin ba
Amma kakakin rundunan ‘yan sandan jihar DSP Suleiman Yahya Nguroje, ya ce, suna iya kokarinsu don ganin sun hada bayanan abin da ya faru
‘Yan Boko Haram sun kara zafafa kai hare-hare a cikin kwanakin nan a wasu yankunan jihohin Adamawa, Borno da Yobe
Saurari cikakken rahoton cikin sauti
Dubi ra’ayoyi
A wani yunkuri na tunkarar matsalolin tsaro, manyan kwamandojin rundunar mayakan saman Najeriya sun hallara a Abuja inda suke tattauna yadda za a tunkari kalubalen
Da yake bude taron, Babban hafsan hafsoshin rundunar mayakan saman kasar, Air Marshall Sadique Abubakar ya ce duba da yadda tsari da salon yakin ke caccanzawa, to ko suma dole su fito da sabon salon yakin
Ya ce ba yadda za a kafe kan abu daya musamman ma yaki irin na sama abu ne dake bukatar sassauya, yadda ake gudanar da shi, inko ba haka ba ba za a sami wani ci gaba ba
Wani masanin tsaro Wing Commander Musa Isa Salman ya ce irin wannan taro abu ne da za a duba daga ina aka fito, ina ake yanzu sannan ina aka dosa
Yace sai dai akwai bukatar nan gaba a yi irin wannan taro kuma da masu ruwa da tsaki musamman daga yankunan da ake fama da matsalolin tsaro
A saurari rahoto cikin sauti daga Abuja a Najeriya

Dubi ra’ayoyi
Masu fashin baki sun dade su na bayyana cewa labaran karya da na batanci sun zama ruwan dare a cikin al’umma, lamarin da ke sanya kiyayya a zukatan mutane ya kuma haifar da tashin-tashina

Masu fashin baki sun dade su na bayyana cewa labaran karya da na batanci sun zama ruwan dare a cikin al’umma, lamarin da ke sanya kiyayya a zukatan mutane ya kuma haifar da tashin-tashina
A ‘yan shekarun nan, an rasa rayuka da dukiyoyi masu dimbin yawa a Najeriya da ma wasu kasashen Afurka a bisa wannan dalili
Wannan ya sa Cibiyar Fasahar Sadarwa Da Ci Gaban Jama’a wato Centre For Information Technology and Development (CITAD), tare da hadin gwiwar hukumar tallafa wa kasashe ta kasar Amurka, USAID, suka shirya wani taron bita ga yan jarida da kuma masu ruwa da tsaki a Jihar Adamawa don kauce wa rahotonnin da za su iya haifar da kiyayya, wato Hate Speech
Masana da suka gabatar da makala a wajen taron, sun tabo batun illar yada rahotonin karya da kalaman batanci, kamar yadda wasu kafafen sadarwa ke yi, kana, cibiyar ta bayyana bukatar da ke akwai ga ‘yan jarida na hada hannu domin dakile wannan lamarin da ke kawo wa Najeriya ci baya
Yada labaran karya a cikin al’umma musamman ma a kafafen sadarwa yana matukar sanya jamma’a cikin firgici da tashin hankali
Ga Ibrahim Abdul-Azeez da cikakken rahoton:

Dubi ra’ayoyi
Kwamitin Harkokin Tsaro Na Majalisar Wakilan Najeriya sun kai ziyara a jahar Borno, don gane ma kansu ta’asar da ‘yan ta’adda su ka tafka don kuma su jajanta ma wadanda abin ya rutsa da su da kuma jin ta bakin sojojin da ke yaki da ‘yan ta’addan
Da ya ke tarbar tawagar Majalisar Wakilan Tarayyar ta Najeriya, Gwamnan jahar ta Borno, Furfesa Babagana Umara Zulum ya ce ya lura cewa babbar matsalar sojojin Najeriya ita ce rashin kayan aiki
Ya ce ya kamata wadanda abin ya shafa su saurari bukatun sojojin Najeriya su biya masu bukata saboda su samu sukunin fatattakar ‘yan ta’addan kowa ya huta

Gwamnan y ace ya kamata a kara sojojin Najeriya da wajen dubu dari, kuma a dau ‘yan asalin yankin na Borno a matsayin sojoji don kare yankin
Ya ce bai ma kamata a yi la’akari da nisan karatun Bokon mutum kafin a dauke shi aikin soji ba
Ya ce har ma wadanda bas u yi Boko ba, matukar ‘yan yankin ne, to a dauke so aikin soja saboda su kare yankin
Tawagar Majalisar Wakilan ta ce bisa ga abubuwan da ta gani da kuma ji a ziyarar da ta kawo a jahar ta Borno, za ta dau mataki a majalisance na ganin sojojin sun samu biyan bukata saboda su yi aikinsu yadda ya kamata
Ga wakilin Muryar Amurka, Haruna Dauda, da cikakken rahoton:

Barkewar cutar Coronavirus a China ta shafi harkokin kasuwanci a wasu sassan duniya, ciki har da Najeriya
Dubban 'yan kasuwar Najeriya su na zuwa China a kowacce shekara don shigo da kayayyaki
Amma hukumomin Najeriya sun yi kira ga 'yan kasuwa da su takaita zirga-zirga zuwa China har sai an magance cutar ta Coronavirus
Najeriya da China manyan abokan huldar kasuwanci ne
A shekarar 2018, Najeriya ta shigo da kayayyaki na kimanin dala biliyan 7 daga China
Masani a harkokin habbaka tattalin arziki Emeka Okengwu, ya ce, tasirin da cutar Coronavirus ke yi akan kasuwanci tsakanin Najeriya da China ana sa ran na wani dan lokaci ne
Okengwu ya kara da cewa, lamarin zai iya yin tasiri kan kasuwanci saboda akwai wasu harkoki da za ka so a yi ido da ido wadanda ta yi wa hakan ba zai faru ba, musamman a wasu yankunan China
Amma lamarin ba zai dakatar da kasuwancin kasa da kasa ba
Ko shakka babu lamarin zai shafi wasu bangarorin kasuwancin, amma ba dorarren abu ba ne a cewar sa
Dubi ra’ayoyi
A daidai lokacin da Majalisar Dattawan Najeriya ta kaddamar da kwamitin da zai duba yiwuwar yi wa kundin tsarin mulkin kasar garambawul, maganar bada inshorar lafiya bai daya ta kunno kai
Ganin cewa tun a shekarar 2005 da gwamnatin tarayyya kasar ta kafa hukumar inshorar lafiya ta tarayya, mutane da dama su na kokawa kan yadda yanayin kiwon lafiya ke fuskantar koma baya, musamman ta hanyar ba al'umma saukin samun magunguna a asibitoci kyauta
Akan haka ne Muryar Amurka ta tambayi daya daga cikin mambobin kwamitin da zai yiwa kundin tsarin mulkin kasar garambawul, Sanata Kabiru Ibrahim Gaya, ko akwai yiwuwar duba dokar da ta kafa hukumar inshorar?
Sanata Gaya, ya ce "su masu yin dokoki ne, amma kuma aiwatar da dokokin ya rataya ne akan bangaren gwamnati, domin sune suke da kudin yin aiki
Amma ya ce za a duba ta yadda za a iya kyautatawa mutane domin su samu saukin samun hanyar kiwon lafiya ingantacce
Sanata mai wakiltar Borno ta kudu, Mohammed Ali Ndume, ya ce yana ganin gwamnatin tarayya za ta iya taka muhimmiyar rawa a wannan fannin, domin akwai kudi a kasa da za a iya ba mutanen Najeriya duka inshorar samun magunguna a asibitoci kyauta
Ya bada misali da kananan kasashe na Afirka da ke daukar nauyin harkar lafiyar al'ummar su
Saboda haka ya ce idan aka kawo kudurin dokar a Majalisar Dattawa shi zai goyi bayan kudurin
To sai dai dan majalisar wakilai, Abubakar Hassan Fulata, ya ce abin da kamar wuya, domin ko a kasafin kudin bana ma za a ci bashin Naira tiriliyan biyu kafin a iya aiwatar da shi
A halin yanzu dai majalisar dattawa ta bukaci a kara yawan asibitoci a fadin kasar baki daya, wanda yin haka zai taimaka wajen cimma burin samar wa mutanen kasar hanyar kiwon lafiya mai dorewa
A saurari rahoto cikin sauti daga Abuja a Najeriya


Dubi ra’ayoyi
Wata kotu a Saudiyya ta wanke wani dan Najeriya Alaramma Ibrahim Ibrahim daga zargin da aka yi masa na shiga kasar da kwayoyi
An sake shi ne bayan da kotu a Saudiyyar ta wanke shi
Ya shafe shekaru uku a tsare

Shugabar hukumar kula da kadun 'yan Najeriya a ketare, Abike Dabiri Erewa, ta tabbatar da sakin Sheikh Ibrahim Ibrahim a shafinta na twitter
Sheikh Ibrahim, wanda ya tafi Umrah a 2017 ta filin jirgin saman Mallam Aminu Kano, ya hadu da wannan ibtila’in ne yayin da aka ga wata jaka da kwayoyi da a ke zargin shi ne ya shigowa da ita
A zantawar da wakilin Muryar Amurka, Nasiru Adamu el-Hikaya, ya yi da Sheik Ibrahim ta wayar tarho, ya ce ya dage ne da addu'a don kubuta daga tuhumar mai daukar hukuncin kisa
Wasu malaman addini sun ja hankalin gwamnatin Najeriya don sanya baki a lamarin, inda Ministan shari'a Abubakar Malami ya dauki matakai
Alkassim Yawuri shi ne sakataren Jam'iyyatu Ansarul Din Attijjaniyya, ya bayyana kokarin da su ka yi na jan hankalin dukkan hukumomin da lamarin ya shafa don ceto Malam Ibrahim
A baya an samu wata 'yar Najeriya da ta kubuta daga irin wannan tuhuma bayan cusa ma ta kwaya da gangan a jakarta
A saurari cikakken rahoton Nasiru Adamu El-hikaya:
Dubi ra’ayoyi
Tun bayan fitar wata wasika da mai baiwa shugaban kasa Muhammadu Buhari shawara a fannin tsaro, Manjo Janar Babagana Manguno mai murabus ya rubutawa shugaba Buhari, wannan lamarin ya dau sabon salo
Muryar Amurka ta zanta da tsohon Sanata Shehu Sani wanda yayi tsokaci akan wasikar
Rashin jituwa a tsakanin mukarraban shugaba Muhammadu Buhari ba sabuwar dambarwa ba ce, an dade ana samun irin wannan matsalar a cikin gwamnatin
Babu wanda za a daurawa laifin da ya wuce shugaba Buhari
Don kuwa ya gaza hada kan ma’aikatansa, a halin da kasar take ciki kuwa kamata ya yi duk wani mai aiki karkashin shugaba Buhari, ya sa tunanin kasar a gaba ba wani abun da mutum zai samu ba, don akwai bukatar kawo karshen kashe-kashe da ke abkuwa a kasar
Wasikar da Babagana Manguno ya rubutawa shugaba Buhari, na kara jaddada cewar akwai matsala mai tsmi a cikin fadar shugaban kasar ta Villa
Wannan matsalar ta cikin gida ita ce ta hana gwamnatin iya shawo kan matsalar rashin tsaro a kasa
Wasikar dai ta kunshi cewar Abba Kyari shugaban ma’aikatan fadar shugaban kasa, yana kaka gida a harkokin kasar, duk kuwa da cewar bashi da wani hurumi da kundin tsarin mulki ya bashi
Shehu Sani ya kara da cewa duk wannan laifin na shugaba Buhari ne, tunda kuwa ba a samu irin wannan barakarba a gwamnatocin da suka shude, hakan na da nasaba da rashin iya jagoranci nasa
Ko a ‘yan kwanakin baya shugaba Buhari ya furta cewar babu inda nauyi ya rataya akan sa, na ya sulhunta Sarakuna da Gwamnoni, haka kuma yana kara nuna gazawar sa a wajen shuganaci
Ga cikakkiyar tattaunawar cikin sauti
Dubi ra’ayoyi
Gwamnatin kasar Amurka ta nanata kudirin ta na yaki da cin hanci a nahiyar Afirka
Sakataren harkokin wajen Amurka Mike Pompeo ne ya bayyana hakan a ziyarar da ya kai a kasar Angola, daya daga cikin kasashen Afirka uku da yake ziyarta a nahiyar Afirka bayan kasashen Senegal da Habasha
Sai dai kamar yadda aka saba daga kasar ta Amurka a yan shekarun baya, Najeriya bata cikin kasashen da sakatare Mike Pompeo zai kai ziyara, duk kuwa da mahinmancin kasar ta fuskar tattalin arziki, da kasuwanci a nahiyar, da kuma kasuwanci tsakanin ta da Amurka
Tuni dai wannan matakin ya jawo sharhi tsakanin yan Najeriya, inda wasu
ke sukan kasar Amurka, amma wasu kuma ke ganin matsalar daga Najeriya ne
A kwanan nan ne Amurkan ta saka Najeriya cikin kasashen da za a sanyawa 'yan kasar takunkumin wani nau’in biza na zama cikin Amurka, dalilin zargin ayyukan ta’addanci, duk kuwa da cewa 'yan Najeriya basu da alaka ta kud da kud da duk wasu nauyin ta’addanci ga kasar ta Amurka
Mikail Shagarda wani mazaunin Legas ya ce gaskiya matakin hana biza, Amurka tana la’akari ne da bayanan da ta samu kuma ya rage ga Najeriya
tabi hanyoyin da suka dace na magance wannan matsalar
Ziyarar ta Pompeo a Afirka dai ya maida hankali akan bunkasa tattalin arziki da tsaro, daya daga cikin matsalolin dake ciwa Najeriya tuwo a kwarya
Koda yake a ganawar da shugaba Muhammadu Buhari yayi da shugaba Donald Trump na Amurka a bara, sun amince sayarwa Najeriya wasu zaratan jiragen yaki da kuma sauran taimako ta fuskar tsaro
Yanzu dai abin jira a gani shine ko anan gaba kasar Amurka zata sassauto da manufofinta tsakanin ta da Najeriya
A saurari rahoton Babangida Jibril sauti Lagos, Najeriya


Dubi ra’ayoyi
A Najeriya ana zargin wasu mutane da ake tsammani jami’an tsaro ne da yi wa tawagar 'yan kasuwa fashi akan babbar hanyar da ta ratsa jihohin Bauchi da Yobe zuwa jihar Borno
Rahotannin da Muryar Amurka ta samu na nuni da cewa, da misalin karfe uku na asuban yau Talata ne a wani kauye mai suna Daruri dake karamar hukumar Dambam a jihar Bauchi, 'yan sanda masu sunturi akan babbar hanyar da ta ratsa jihohin suka kafa shinge suna tsare motoci
A cewar wani mazaunin garin Dambam, a hirarshi dashi ta wayar tarho jami’an tsaron sun tube kayansu, suka sauya da kayan gida, sannan suka rufe fuskokinsu domin badda kamanni
Jami’in hulda da jama’a na karamar hukumar Dambam ya bayyana cewa, ya gani da idonsa lokacin da aka tsare motoci kafin daga baya al'ummar gari suka tunkari wadanda suka tare hanyoyin da suka fahimci a gane su, sai suka tsere
Sai dai da aka tuntubi DPO na 'yan sanda na karamar hukumar Dambam Haruna Yerima ta wayar tarho ya ce ba shine zai yi bayani ba, sai dai a sami kakakin hukumar 'yan sanda a Bauchi
Duk kokarin da Sashen Hausa ya yi na neman jin ta bakin n kakakin hukumar 'yan sanda ta Bauchi kafin hada wannan rahoton ya cimma tura

A saurari rahoton Abdulwahab Mohammed cikin sauti, daga jihar Bauchi,Najeriya


Dubi ra’ayoyi
Bayan rusa jam'iyyun da hukumar za6e ta yi, Jam'iyyar ACD ta jagoranci wasu jam'iyyu 2 suka shigar da kara a kotun tarayyya inda suka nemi kotu ta dakatar da rusa jam'iyun, bisa dalilin rashin yi masu adalci, tunda ba a tuntu6e su kafin rusa jam'iyun
Shugaban Jam'iyyar ACD Alhaji Musa Adamu Takai ya ce hukumar za6e ba ta ba su kudi domin tafiyar da jam'iyyun su ba, kuma duk sharrudan da hukumar za6e ta shimfida wa jam'iyyun, sun bi
Saboda haka Takai, ya yi zargin cewa son zuciya ya sa hukumar za6e rusa jam'iyyu ba bin doka ba
Amma shugaban Jam'iyyar ACCORD kuma wanda ya ta6a rike kungiyar kula da Jam'iyyu ta kasa Mohammed Umar Nalado, ya ce shi yana goyon bayan matakin da hukumar zabe ta dauka
Ya ce daukar wannan matakin yana kan dokar kasa balle ma an ta6a yi a baya amma ba a samu gallaba ba, saboda a lokacin babu dokar da ta ba hukumar za6e hurumi, a yanzu kuwa akwai doka
Shi ma kwararre a fanin kimiyar shari'a Barista Mainasar Umar, ya ce doka ce ta ba hukumar za6e hurumin daukan matakin rusa jam'iyyun da ba su ta6uka komi a zabukan kasar ba

Daga dukan alamu hukumar za6e za ta daukaka kara kamar yadda mai magana da yawun ta Aliyu Bello ya ce, su dokar kasa suka bi wajen rusa jam'iyyun
Abin jira a gani shi ne yadda za ta kare tsakanin jam'iyyun da kuma dokar da kundin tsarin mulkin kasa ta tanadar
A saurari rahoton Madina Dauda cikin sauti, daga Abuja, Najeriya


Dubi ra’ayoyi
Shugaban hukumar ya kara da cewa, tsarin kotu na matukar kawo cikas ga hukumar EFCC wajen kwato dukiyar da ake zargin an sace
Malam Ibrahim Magu ya kuma warware damuwar da wasu 'yan kasa ke nunawa ta yadda za a yi amfani da kudin da hukumar EFCC ke karbowa
A saurari cikakken rahoton Isah Lawal Ikara:




Dubi ra’ayoyi
Tun Kirkiro sabbin masarautun Bichi, Karaye, Rano da kuma Gaya kimanin shekara guda baya, masu nadin sarki a majalisar masarautar Kano wato Sarkin Bai, da Makama da Sarkin Dawaki Mai Tufa kana Madakin Kano suka gurfanar da gwamnatin Kano a gaban babbar kotun Kano
Kasa da sa’o’i 24 da yanke hukuncin shari’ar karar da masu nada Sarki a Kano suka shigar, dake kalubalantar matakin gwamnatin Kano na kirkrio masarautu hudu a jihar, masana a fagen shari’a da lamuran siyasa sun fara tofa albarkacin bakinsu game da batun
Domin Karin bayani, a saurari cikakken rahoton Mahmud Ibrahim Kwari:

Dubi ra’ayoyi
Majalissar kolin harkokin Shari'a a Najeriya ta mai da martini akan barazanar da shugaban Kungiyar Boko Haram Abubakar Shekau ya yi faifan bidiyon da ya fitar a baya-bayan nan
A wani taron manema labarai da majalissar ta kira a Kaduna game da barazanar da Shekau ya yi a faifan bidiyon da ya fitar ta cewa lokaci ya yi da ya kamata Shugaban kasa Muhammadu Buhari ya farga

Daya daga cikin manyan malaman addinin Musulunci a Najeriya, Sheik Abdulwahab Abdullahi Mohammad, ya kalubalanci Shugaban Kungiyar ta Boko Haram Abubakar Shekau game da faifan bidiyon da ya fitar cewa har in ya cika jarumi, to ya fito yayi gaba-da-gaba da jami’an tsaro

Wannan na zuwa a dai-dai lokacin da batun matsalar tsaro a Najeriya yake dada jan hankalin 'yan kasa masamman ganin irin barazanar tsaron da aka fuskanta a kasar cikin wannan wata na Fabarairu

Domin karin bayani, a saurari cikakken rahoton Isah Lawal Ikara:

Dubi ra’ayoyi
Kimanin mutum 20 ne suka mutu a jamhuriyar Nijar, sakamakon wata turereniya da aka yi a garin Diffa, a lokacin da ake shirin rabon wani tallafi da gwamnan jihar Borno ya bayar domin ‘yan gudun hijirar Najeriya da suka tserewa rikicin Boko Haram
Lamarin ya wakana ne da sanyin safiyar yau Litinin 17 ga watan Fabarairu, a filin wasanni na birnin Diffa wato MJC
Inda dimbin mutane maza da mata suka yi asubanci don zuwa karbar tallafin, a cewar shaidun gani da ido lokacin zantawa da manema labarai
Kawo yanzu, rahotanni sun tabbatar da mutuwar kimanin mutum 20, galibin su mata da yara kanana, wasu da dama kuma sun ji rauni sanadiyar wannan turereniyar
Mara Mamadou shine shugaban kungiyar Alternative Espace Citoyen a yankin Diffa, ya ce tun da misalin karfe 5 mutane da suka ji labarin taimakon da aka bayar, sai suka cika kofar wurin rabon kayan tallafi, dalilin da yasa, da safe koda aka bude kofa, sai aka tattake wadanda ke nan, inda mata da yara guda 20 suka rasa ransu
Gwamnan jihar Diffa Issa Lemine dake jagorancin wata tawagar jami’an hukumar jihar, sun ziyarci wurin da wannan al’amari ya faru kafin su leka asibitocin, da aka ajiye gawarwakin mutanen da suka rasu
Koda yake ba wani jami’in hukumar lafiya da ya yi tsokaci akan batun, wani hakimi da bai so a bayyana sunansa ba ya ja hankalin jama’a, ya ce neman abun duniya ne ya kawo haka, abinda ya fi shine, kowa yayi hakuri da kadan, mai rabo baya rasa samu
A rabon da Gwamna Umaru Zulum ya jagoranta a jiya Lahadi, kowanne dan gudun hijira ya sami kusan naira 5,000 hade da kayan abinci kamar shinkafa, man girki da suga, abinda ya kwadaitar da ‘yan gudun hijirar har ma da wasu ‘yan gari suka yi asubanci zuwa wurin da ake shirin ci gaba da rabon wannan tallafi a yau Litinin, dalilin wannan turereniya kenan
‘Yan Najeriya akalla 12,0000 ne suka yi hijira zuwa yankin Diffa shekaru kusan 7 kenan, sanadiyar rikicin ‘yan kungiyar Boko Haram yayin da wasu dubban ‘yan Nijar suka yi kaura daga garuruwansu saboda tabarbarewar al’amuran tsaro
A saurari rahoto cikin sauti daga birnin Yamai a Jamhuriyar Nijar


Dubi ra’ayoyi
Kungiyar Boko Haram ta yi wani yunkurin na kai hari a Damaturu babban birnin jihar Yobe da ke Arewa Maso Gabashin Najeriya
Wannan ne karo na biyu a cikin abin da bai fi wata daya ba da kungiyar ke yunkurin kai hari a garin na Damaturu
To sai dai tamkar a lokacin farko, wannan karon ma maharan ba su sami nasara ba, a daidai lokacin da jami’an tsaro suka fitar da sanarwar cewa sun fatattake su, to amma ba su bayar da cikakken bayanin yadda lamarin ya auku ba
Wasu rahotanni da ba a tabbatar da su ba sun ce maharan sun faro ne daga garin Babban Gida, shelkwatar karamar hukumar Tarmuwa, duk da yake babu cikakken bayanin ainihin abin da ya faru a garin ya zuwa lokacin hada wannan labarin, to amma ana zargin ‘yan bindigar sun lalata hanyoyin sadarwa na garin, ta yadda ba za a sami labarin abin da ke faruwa ba
Sardaunan Damaturu Alhaji Bello Arabi, ya bayyana cewa dalilin da ya sa ‘yan kungiyar ta Boko Haram suka addabi jihar ta Yobe, iri daya ne da na makwabciyar ta jihar Borno
“Mun gane cewa burinsu shi ne Yobe da Borno suke so su lalata, domin sun san cewa idan suka lalata su to sun sami hanyar shiga su mamaye Arewacin Najeriya gaba daya” in ji Sardaunan na Damaturu
To sai dai a ra’ayin masanin kimiyyar zamantakewa da halayyar dan Adam, Farfesa Tukur Muhammad Baba na Jami’ar Tarayya ta Birnin Kebbi, “wannan ya nuna tababa akan ikirarin da gwamnatin tarayyar kasar ke yi na cewa tana samun nasara a yaki da kungiyar ta Boko Haram”
Wannan yunkuri na baya-bayan nan ya zo ne ‘yan kwanaki bayan mummunan harin da ‘yan kungiyar ta Boko Haram suka kai kan matafiya a garin Auno, inda suka kashe mutane fiye da talatin, tare da kona dukiya mai dimbin yawa
Ga cikakken rahoton Hassan Maina Kaina

Shugaban Najeriya Muhammadu Buhari, ya yi Allah wadai da sabbin hare-haren da suka yi sanadiyyar mutuwar mutum akalla 30 a karamar hukumar Batsari da ke jihar Katsina
Hare-haren, wadanda rundunar ‘yan sandan jihar ta tabbatar, an kai su ne a kauyukan Tsanwa da Damkal
“Shugaban Najeriya ya yi Allah wadai da jerin hare-haren da mahara suka kai kan manoma a kauyukan Damkal da Tsanwa a karamar hukumar Batsari,” kamar yadda kakakinsa Garba Shehu ya wallafa a shafinsa na Twitter a yau Lahadi
President Muhammadu Buhari has condemned the latest round of attacks on farmers by bandits in Damkal and Tsanwa villages in Batsari local government area of Katsina state, saying that killing people in the name of revenge is not acceptable
Buhari ya kara da cewa, “ba za mu lamunci kisan mutane a matsayin daukar fansa ba
”
Shugaban Najeriyar, wanda ya jajintawa al’umar yankunan, ya kuma nuna muhimmancin bari hukumomi su yi bincike “tare da daukan matakan da suka dace
”
Kamar yadda kafofin yada labaran kasar suka ruwaito, wasu ‘yan bindiga ne suka kashe mutum 21 a Tsauwa kana suka halaka wasu tara a Danga a karshen makon da ya gabata
Jaridun Najeriya da dama sun ruwaito kakakin ‘yan sandan jihar ta katsina, Gambo Isah yana cewa, “mafi aksarin wadanda aka kashe dattawa ne da yara kanana da suka kasa tserewa maharan
”
Bayanai sun kuma yi nuni da cewa ‘yan bindigar sun far wa kauyukan ne a kan Babura
‘Yan sanda sun ce an kama daya daga cikin maharan hade da babura tara
Katsina, jihar da shugaban na Najeriya ya fito, ta sha fama da matsalar hare-haren ‘yan bindiga da masu satar shanu, wadanda sukan far wa kauyukan sassan jihar a duk loakcin da suke so
Hukumomin jihar da na tarayya kan yi ikrarin cewa sun kama ko kashe ‘yan bindigar da dama, amma duk da haka ba a daina kai hare-haren ba
A wasu lokuta a baya, har sulhu an yi da ‘yan bindigar, a kokarin da gwamnatin jihar ta Katsina ke yi na shawo kan matsalar

Sashen Hausa na Muryar Amurka (VOA) na shirin bude sabon ofishi a shiyyar Arewa Maso Gabashin Najeriya
Za a bude a ofis din ne a jihar Gombe, wannan kuma na daga cikin matakan fadada ayyukan VOA a kasar, a cewar hukumomin gidan rediyon
Shugaban Sashen Hausa, Alhaji Aliyu Mustapha Sokoto, ya bayyana hakan ne a lokacin da ya kai ziyara ga gwamnan Jihar Alhaji Muhammed Inuwa Yahaya
"Ofis ne da zai zo da gidan rediyo da talbajin a cikinsa, zai zama babban ofishinmu na shiyyar arewa maso gabashin Najeriya
" Inji Mustapha
Ya kuma shaida wa gwamna Yahaya cewa, dalilin da ya sa aka zabi Gombe shi ne, jihar ta kasance mahada ga jihohin yankin da dama
Gombe jiha ce "da ke tsakiyar duk inda ka bullo wa sashen arewa maso gabashin kasar nan
"
Ya kara da cewa, "sannan kuma Gombe tana kusa da dukkan dalilan da suka sa muke bukatar dasa ofishin nan, ma'ana; samun bayanai kan abin da ya shafi wannan yanki
"
A nasa bangaren, gwamna Yahaya, ya nuna godiyarsa ga Muryar Amurka saboda zaben jihar Gombe ta kasance mai masaukin ofishin gidan rediyon na VOA
Saurari cikakken rahoton Abdulwahab Muhammad daga Gombe:





Cikin kwanakin nan magidanta a jihar ta Adamawa kan kwana ido biyu a bude sakamakon ayyukan mambobin kungiyar matasa da ake kira "yan jagaliyar da ake wa lakabi da 'yan Shila
Su dai wadannan 'yan Shila da akasarinsu matasa ne, kan tare hanya ko far ma gidaje domin ayyukan tu'annati da suka hada sace-sace da kuma kisa
Da yake nunawa manema labarai wasu da suka fada tarkon jami'an Civil Defense NSCDC, kwamandan hukumar a jihar, Nuruddeen Abdullahi ya ce sun daura damarar yaki da bata-gari a jihar inda ya kada baki ya ce
Hukumar tsaron dai ta bukaci jama'a da suke ba da hadin kai, inda Nuruddeen Abdullahi ya yi karin haske
Yanzu haka dai matsalar a Najeriya na kara ta'azzara, lamarin da ya kai ga kungiyoyi kira na a sauya shugabanin tsaron kasar bisa zargin gazawa
Sai dai jami'an tsaron sun musanta gazawarsu
Dubi ra’ayoyi
Wata babbar kungiyar kare hakkin bil'adama ta yi kira da a gudanar da bincike kan yiwuwar aikata laifukan yaki a kan sojojin Najeriya, da ta ke yaki da masu ikirarin jihadi, lamarin da ya janyo kona wasu kauyuka baki daya da kuma tilastawa mutane kauracewa matsugunansu
Osai Ojigho, daraktan kungiyar Amnesty International a Najeriya ne ya yi kiran da a gudanar da wannan bincike
Ya ce ya kamata a dakatar da wandanda ake zarginsu, kuma hukumar tayi bincike domin a kaddamar da gaskiya a shari'a
Kungiyoyin kare hakkin Bil'adama ta ce, ta yi hira da wasu mata da maza dama da aka kora daga gidajensu a yankin arewa maso gabashin kasar a farkon watan da ya gabata
Kungiyar Amnesty ta ce, zarginsu ya samu goyon bayan daga bayanan tauraron dan adam, wanda ya nuna cewa an kona kauyukan Bukarti da Ngariri da na Matiri
Binciken ya kuma nuna kone-kone a cikin wasu garuruwa na kusa, a cewar kungiyar kare hakkin
Gwamnatin Najeriya ta sha musanta irin wadannan zarge-zargen na yiwuwar aikata laifukan yaki
Dubi ra’ayoyi
Taken ranar karrama kafar sadarwa ta Rediyo na bana na da zummar “yada hadin kai a tsakanin al'umma masu al'adu da addinai daban-daban a duniya
"
Hukumar raya ilimi da al'adu ta majalisar dinkin duniya da ake kira UNESCO ce ta bullo da wannan ranar da aka fara tsarawa a shekarar 1946
Bayan tuntubar masu ruwa da tsaki a shekarar 2011, a shekarar 2013 aka ayyana ranar 13 ga Fabarairu a matsayin ranar karrama Rediyo ta duniya
Duk da bullowar kafafen sadarwar na zamani na yanar gizo, har yanzu Rediyo ne ke isar da sakonni zuwa kowanne lungu da sako, a birane da karkara a fadin duniya saboda kafar ba ta bukatar wutar lantarki wajen cin gajiyar ta
Aisha Zakari Yasmin, mai sharhi kan tattalin arziki da al'adu, ta ce mutum yakan samu natsuwar hankali wajen sauraron Rediyo ba kamar talabijin ba da zai raba hankali tsakanin sauraro da kallo
Shi ma Adamu Attahiru, mai yada labarai ta kafar sada zumunta ya ce duk abin da a ka yi don mutunta Rediyo ba zai wuce gona da iri ba
Jagoran kungiyar Muryar Talaka a Najeriya da ke da membobi a duk fadin kasar Zaidu Bala Kofa Sabuwa, ya ce ba za a samu nasarar hadin kan kasa ba in ba tare da tasirin kafar sadarwar Rediyo ba
Hakika an samu gidajen Rediyo a kusan kowanne yanki da suka hada da na gwamnati da kuma masu zaman kansu, inda bambancin aikin ya shafi masu tsage gaskiya, masu ririta ko boye gaskiyar da masu yada abin da masu mulki ke so
Kafafen yada labarai na kasa-da-kasa na samun tagomashin aiki ba tare da katsalandan ba
A saurari rahoto cikin sauti daga Abuja

Dubi ra’ayoyi
Ranar 13 ga watan Fabrairu ta kowace shekara, rana ce ta bikin ranar rediyo ta duniya, wadda Majalisar Dinkin Duniya ta ayyana a matsayin ranar Rediyo ta duniya
Ranar Rediyo ta Duniya, rana ce da aka kebe don duba tasirin da radiyo ke da shi wajen inganta rayuwar jama'a
A ko da yaushe, gidajen rediyo kan bayar da dama ga jama'a domin fadin albarkacin bakinsu da kuma sanar da su irin wainar da ake toyawa a duniya ta kowane fanni na rayuwar dan Adam - walau ta fannin samar da labaru da dumi-duminsu, wadanda ke tsage gaskiya komi dacinta

Wasu ma'abuta rediyo a Adamawa sun bayyana yadda su ke amfana da jin rediyo kullu yaumin
Wani mai suna Salisu Abdulmuminu Abba ya ce rediyo na da matukar muhimmanci wajen wayar da kai da kuma nishadantarwa
Shi ma Salman Yayaji Yusuf ya ce rediyo na matukar taimaka ma al'umma
Wani dattijo mai suna Mallam Aliyu Usman ya ce ya shafe fiye da shekaru ashirin yana sauraran radiyo,kuma ya bayyana yadda rediyo ke fadakar da shi da kuma ilmantar da shi da sauran jama'a
Baba Iyali Kawu dake zama shugaban wata kungiyar sa kai dake kula da shirye-shiryen kafofin yada labarai ta Media observers ya bayyana muhimmancin rediyo
Ga wakilinmu a Adamawa Ibrahim Abdul'aziz da cikakken rahoton:



Dubi ra’ayoyi
Duk kuwa da gaggawar yaduwar da mugunyar cutar nan mai saurin kisa ta "koronabairus" a kasar China, daliban Najeriya ba su gaggawar dawowa gida Najeriya

A hirar da aka yi da wani shugaban kungiyar daliban Najeriya a kasar China mai suna Ibrahim Lawandi Datti game da cutar mura ta Coronavirus  ya ce zuwa safiyar jiya Laraba, alkaluma sun nuna cewa mutane wajen 44,666 sun kamu da wannan cuta ta coronavirus
Sannan ana kyautata zaton an killace wasu mutanen kuma wajen 21,675 da ake ganin mai yiwuwa ne sun kamu da cutar, ana nan ana sa ido kansu don tabbatar da halin da su ke ciki
Sannan zuwa yanzu mutane wajen 1,114 sun mutu zuwa safiyar jiya Laraba; sai dai akwai mutane wajen 4,703 wadanda su ka warke zuwa jiya Labarar kuma har an sallame su daga asibiti
Da Mahmud Lalo ya tambaye shi ko shin gaskiye ne cewa dalibai na kira ga gwamnatocin kasashensu da su je su kwashe su, sai ya ce akasari ‘yan kasuwa ne ke irin wannan kiran, kuma bincike ya nuna yawancin dalibai kan ce zamansu a China ya fi masu rufin asiri
Ya ce kasar China, a misali, ta fi Najeriya karfin tattalin arziki da kuma kwararrun da ka iya jinyar cutar
Don haka dalibi dan Najeriya ba zai so a mayar da shi Najeriya a killace shi na tsawon lokaci babu kulawar kirki ba
Ya ce idan an kai dalibi gida Najeriya kuma cutar ta coronavirus ta kare wa zai dawo da dalibin China? Ya ce hasali ma, zuwa yanzu a duk fadin kasar babu inda aka tabbatar cutar ta shiga wata makaranta
To saidai shugaban daliban ya nuna alamar takaita zirga-zirgar da aka yi na takura daliban
Ya ce wannan ya sa kudin da daliban ke bukata don zaman gari ya ninku
Ya ce Ofishin Jakadancin Najeriya ya yi kokari sosai saboda tun aukuwar annobar Ofishin Jakadancin Najeriya da shugabannin dalibai Najeriya ke ta tuntubar juna
Ya ce tuni ma jakadan Najeriya a China, Baba Ahmad Jidda ya cire kudi Naira miliyan guda daga aljihunsa ya ba daliban Najeriya a matsayin gudunmowa kafin gwamnatin Najeriya ta kawo dauki
Ga cikakkiyar hira da Shugaban daliban, wanda aka fara da tambayarsa halin da ake ciki a China, sai ya yi bayani kamar haka:

Dubi ra’ayoyi
Ga dukan alamu jawabin da shugaban Najeriya Muhammadu Buhari yayi a wurin taron kungiyar hadin kan Afirka da ake kira AU a takaice, wanda aka yi a kasar Habasha, inda ya ce gwamnatinsa zata tabbatar an sako duk wani dan Najeriya da ke hannun 'yan kungiyar Boko Haram kamar yadda aka ceto wasu daga cikin ‘yan matan makarantar Chibok, ya kawo ce-ce-ku-ce a tsakanin ‘yan kasar
Wasu 'yan Najeriya na jefa alamar tambaya akan ko shugaba Buhari zai iya kawo karshen ta'addancin 'yan Boko Haram a cikin shekaru uku da suka rage masa a mulki ko a'a, duba da cewa ya gaza yin hakan a shekaru biyar da suka wuce
Daya daga cikin shugabannin gamayar kungiyoyin matasan Arewacin Najeriya, Ashir Sheriff, ya ce shugaba Buhari, daga ayyuka zuwa tsarin sa, ba su nuna alamun cewa zai cimma wannan burin akan matsalar tsaro a Najeriya
Sannan ya kara da cewa jama'a da wasu shugabanni a kasar sun yi kira da a canza wasu manyan jami'an tsaro a kasar, amma shugaba Buhari ya yi burus
Talakawa na kuka, ga rashin aikin yi, rashin abinci da musamman rashin tsaro, duk da haka babu wani abin da aka canza, a cewar Sheriff
A saurari cikakken rahoto cikin sauti daga Abuja


Dubi ra’ayoyi
Kasashe 15 na Afirka ta Yamma za su yi wani nazari kan irin tasiri ko illar da kasashen su ke fuskanta sakamakon rufe kan iyakokin Najeriya tun watan Agustan shekarar da ta gabata
Najeriya dai ta rufe kan iyakarta ne don yaki da fasa kwabri, matakin da daga bisani ya shafi sauran kayan masarufi da kuma manufar hana shigo da makamai
Sanarwa kan nazarin da za a yi, ba ta fadi takamaimai lokacin fito da rahoto kan batun ba, amma Ministan Harkokin Kasashen Waje na Najeriya, Goefrey Onyeama, ya ce za a yi hakan nan ba da dadewa ba
A bayaninsa game da makasudin rufe iyakar ga manema labarai, Onyeama ya ce ya zama wajibi a kula da ingancin kayan da ke ratsa kan iyakar Najeriya
"Za a tabbatar da cewa kayan da ke shigowa an kera su, ko samar da su a cikin kasashen Afirka ta Yamma kuma a tabbatar duk hajar da za ta shigo daga waje da yankin an sanya ma ta fiye da harajin kashi 50 ciki 100," a cewar Goefrey Onyeama
Sai dai wani dalilin na rufe iyakar shi ne yunkurin sanya Najeriya ta zama wata babbar cibiyar kasauwanci a Afirka
Wasu jami’an tsaron Najeriya sun bayyana amfanin ci gaba da rufe iyakar har sai an samu nasarar da ake bukata ta hana makamai shiga hannun ‘yan ta’adda
Wasu matakan da hukumar hana fasa kwabri ta dauka na hana sauke mai a tazarar kilomita 20 daga kan iyaka, bai yi wa wasu ‘yan majalisar wakilai na yankin kan iyakar dadi ba
Dan majalisar wakilai daga jihar Katsina, Sada Soli jibiya, ya ce illar matakin zai kare ne kan talakawan yankin, maimakon ya zama maganin fasa kwabri
Shugaba Buhari ya nuna alamun in dai aka bi ka’idar hada hadar kasuwanci ta yankin, gwamnatin sa za ta bude iyakar
A saurari rahoto cikin sauti daga Abuja


Dubi ra’ayoyi
Shugaban Najeriya Muhammadu Buhari ya isa birnin Maiduguri dake jihar Borno bayan dawowarsa daga taron kolin kungiyar hadin kan Afrika da ake kira AU a takaice, wanda aka yi a kasar Habasha
Shugaban ya kai wannan ziyarar ne don jajantawa al’ummar jihar biyo bayan wani mummunan hari da mayakan kungiyar Boko Haram suka kai a garin Auno wanda ya yi sanadiyar mutuwar mutane kusan 30 da kuma kone konen motoci da gidaje
A lokacin da ya sauka a jihar Borno kai tsaye da birnin Addis Ababa, Shugaba Buhari ya je fadar mai Martaba Shehun Borno, Alhaji Dr
Abubakar Umar Garbai domin yi masa ta’aziyyar rasuwar yayarsa, daga nan ya wuce fadar gwamnatin jihar Borno inda ya gana da gwamnan jihar Alhaji Babagana Umara Zullum da sauran mukarrabansa
Rahotanni sun bayyana cewa wasu al’ummar jihar basu yi farin cikin ziyarar shugaban ba, saboda babu wata annashuwa a fuskokin su, yawancin jama'ar birnin ma sai dai suka ci gaba da hidimominsu na yau da kullum
Haka zalika wasu dalibai da suke wuce wa sun nuna bacin ransu har su ka yi ta fadin “Ba ma so, ba ma so” da karfi a lokacin ziyarar ta shugaba Buhari, saboda a ganin su bai cika alkawarin kawo karshen kungiyar 'yan ta'addan Boko Haram da yayi musu ba a lokacin yakin neman zabensa
Wannan dai ba shi ne karon farko da jama'ar jihar suke yiwa shugaban Najeriya iho ba, ko a lokacin da tsohon shugaba Goodluck Jonathan ya kai wata ziyarar aiki shi ma sun yi ma shi ihu
Ga rahoto cikin sauti daga jihar Borno, Najeriya





Dubi ra’ayoyi
Rundunar tsaro ta musamman STF a jihar Pilato, ta kame mutane ashirin, da ta ke zargi da aikata manyan laifuka ciki har da kai hari a kauyen Kulben, karamar hukumar Mangu wanda da ya yi sanadiyyar rasa rayuka goma sha biyu a kwanakin baya
Kwamandan rundunar STF a jahar Pilato, manjo janar Augustine Agundu ya ce, wadanda suka kaman, sun hada da yan fashi da makami da barayin shanu da masu garkuwa da mutane don neman kudin fansa da kuma yan kungiyar asirim sai kuma wani da suke zargi dan kungiyar Boko Haram ne
Augustine Agundu ya ce jami’ansa sun kame Ya’u Mohammed babban dan fashi da makami a garin Toro, jihar Bauchi in da shi da tawagarsa su ka yi kwantan bauna wa sojoji suka harbe daya daga cikin sojojin a yankin Riyum
Ya kara da cewa rundunar sun kuma kame wani Ishaku Pam wanda ya yi kaurin suna akan satar shanu a karamar hukumar Barikin Ladi
Agundu ya kuma ce sun kama Isa Abdulladi, Usman Abdulkarim da Hassan Shu’aibu da zargin satar shanu, sannan wasu Musa Adamu, Ibrahim Musa da Alhassan Ahmed ana zargin su da hannu wajen kai hari a kauyen Kulben a kwanakin baya da ya kaiga asarar rayuka 12
Sauran wadan da rundunar ke zargi da laifukan fashi da makami sun hada da Emmanuel Ebube, Tinchan Kumen, Solomon Dadong da wasu da aka kame laifin shiga kungiyar asiri suna cin zarafin al’umma
Ya bayyana cewa an kama Umar Musa Tela da ake zargin dan dan Boko Haram ne wanda ya ce ya gudo ne daga garin Damagum a jihar Yobe sakamakon matsi na ‘Operation Lafiya Dole’
Domin Karin bayani a saurari rahoton wakiliyar muryar Amurka Zainab Babaji:

Dubi ra’ayoyi
Hukumar bunkasa kasuwanci ta Amurka ta shiga yarjejeniyar kulla huldar raya arziki da kasuwanci in da ta ba da tallafin dalar Amurka Miliyan 1
1 don samar da wutar lantarki mai karfin Megawatt 1,350 a Najeriya
An sanya hannu kan yarjejeniyar da kamfanin man fetur na Najeriya, NNPC a Abuja don samar da wutar a cibiyar da a ka kebe a yankin Gwagwalada
Wannan tallafi da aikin bunkasa mu’alar cinikaiya na hukumar ta Amurka ya kara bunkasa a rubu’in karni a bangaren iskar gas a kasashen duniya
“Mun taimakawa aiyuka da dama, kamar bunkasa cin gajiyar iskar gas ta hanyar bincike, kwarewar fasaha da ciniki” inji shugaban hukumar bunkasa kasuwancin ta Amurka, Mista Thomas Hardy
Baya ga Najeriya a yanzu, wasu kasashen da irin wannan yarjejeniyar ta shafa sun hada da Lithuania da Turkiyya da Goegia da Aljeriya da kuma India
Hardy, ya kara da cewa “abun da na lura da shi, shi ne sirrin nasarar mu, shi ne samun abokan hulda da su ka cancanta”
Hukumar za ta turo kudin ne a kashi-kashi har ta kammala bayarwa, don wannan aiki da zai kara inganta lantarki a Najeriya da ke cikin kasashe na kan gaba da ke huldar diflomasiyya da kasuwanci da Amurka a nahiyar Afirka
Shugaban kamfanin Man fetur na Najeriya NNPC, Mele Kyari Kolo ya ce wannan zai tallafa wajen amfana daga iskar gas da ta ke hanya mafi sauki ko rashin tsada wajen samar da hasken wutar lantarki
Kyari Kolo, ya kara da cewa aikin zai kara rage yadda Najeriya ke asarar iskar gas don rashin amfani da ita ga aiyuka masu riba
Kafin batun wannan aiki na iskar gas, an shafe fiye da shekaru 40 a na batun wutar daga ruwa a tsaunin Mambilla mai karfin Megawatt 3,050 da zuwa yanzu an ga jami’an aikin daga China suna duba aikin
Wazirin Mambilla Sanata Bashir Marafa, ya yi fatan gwamnatin Buhari za ta dage don kammala aikin kafin kammala wa’adi a 2023
Gwamnati dai ta baiyana aikin zai lashe Naira tiriliyan 2
1 wato ta samun lamunin kudin da su ka kai dala biliyan 5
495 daga bankin EXIM na kasar China
Don cikkaken rahoton saurari wakiliyar muryar Amurka Hauwa Umar:

Dubi ra’ayoyi
Wani sabon rahoto daga Bankin Duniya na nuni da cewa mutane miliyan 74 ne ke zama cikin talauci a Arewacin Najeriya, wato kowanne mutum hudu daga cikin goma suna rayuwa kullum a kan kasa da dala biyu
Rahoton ya kuma nuna cewa a shekaru masu zuwa, za a sake samun karuwa ne na wadanda suke cikin talauci
Rahoton ya kuma nuna cewa yawancin masu talaucin na da zama a Arewacin Najeriya inda wasu dalilai na rayuwa ya sa su cikin talauci tare da zayyana wasu dalilai da suka kawo karin talauci a wannan yanki, kamar rashin aiki, ayyuka marasa tsoka da kuma ayyuka marasa kyau
Amma rahoton ya kara bayanin yadda tashin hankali na 'yan Boko Haram, da 'yan bindiga wanda ya mayar tada zaune tsaye, na daga cikin muhimman dalilan da suka kara talauci a wannan yanki
Daga karshe rahoton ya nuna cewa akwai matukar bukatar a shirya wani tsari na mussamman da zai taimakawa matalauta
Dubi ra’ayoyi
Shugaban kasar Najeriya Muhammadu Buhari ya gana da kwamitin da ke bashi shawara kan tattalin arziki, domin tattaunawa musamman akan rufe iyakokin kasar da makwabtanta, da kuma fasalin kudade wato Finance Act 2020, da yadda ya shafi haraji (VAT)
A hira ta musamman da Dr
Muhammad Sagagi mataimakin shugaban kwamitin da ke baiwa shugaba Muhammadu Buhari shawara kan tattalin arzikin kasa, ya ce yanzu kwamitin ya kai wata biyar kenan da kafuwa
Ya ce cikin ayyukan da suka yi, na farko sun gana da ma'aikatan gwamnati daban daban kan irin ayyukan da suke yi, da kuma wandanda za su yi nan da shekaru hudu ko biyar masu zuwa
Dr
Sagagi ya ce sun yi nazari akan wata magana da shugaban kasa yayi, ta cewa daga wannan shakara ta 2020, a kowacce shekara zai fidda a kalla mutum miliyan goma daga cikin talauci
Sun yi nazarin yadda shugaban kasa zai cika wannan alkawarin
Ya sake cewa sun yi nazarin kan shirin da Majalisar Dokokin Tarayyar Najeriya take yi na rancen wasu kudade daga kasashen duniya daban daban, yadda wannan zai amfani kasa, da kuma fidda kasar daga wasu damuwa
Dr Sagagi ya kuma kara da cewa, sun yi nazari kan rufe iyakokin Najeriya da makwabtanta, da halin da ake cikin, da dai sauransu
Ya ce duk wannan sun yi ne domin shugaban kasa yana so ya ga yadda za a kara taimakawa al'ummar kasar, kuma sun yi nazari kan gyara da za a yi domin taimakawa ma'aikatu su yi aikin da zai amfani tattalin kasar
A saurari hirar a cikin sauti




Dubi ra’ayoyi
Hukumar tsaro da ba da kariya ga al'uma wato Civil Defence, ta cafke wani likitan bogi bayan da ya halaka wata yarinya 'yar shekara uku a jihar Nasarawa da ke arewacin Najeriya
Yarinyar ta rasu ne bayan da ya yi kokarin kara mata jini, a lokacin da take fama da rashin lafiya
Kwamandan rundunar Civil Defence a jihar, Muhammad Gidado Fari, ya ce Mudassir Muhammad wanda dalibi ne, ya bude shagon siyan magani da ake kira Chemist ba tare da yin rajista ba, inda ya ke bai wa jama'a magunguna idan ba su da lafiya
Bayanai sun yi nuni da cewa, Mudassir bai tsaya a nan ba, har ya kai ga sakawa wannan yarinya jini inda ta kumbura har ta rasa ranta, duk da cewa ya san ba shi da kwarewar da zai yi irin wannan aiki
Kwamandan ya ce za su kai shi kotu domin a tuhume shi da laifin kisa, duk da cewa matashin ya amsa laifinsa, kuma ya yi kira ga al'umma jihar da su yafe masa
Shugaban kungiyar likitoci a jihar Nasarawa, Dakta Bulus Peter, ya shawarci jama'a da su guji zuwa wuraren ba da magani da ba a tantance ba
A saurari cikakken rahoto cikin sauti daga jihar Nasarawa:

Dubi ra’ayoyi
Gwamnan Jihar Barno Farfesa Babagana Umara Zullum, ya ce duk da cewa jami'an sojin Najeriyan sun samu rahotannin yiwuwar a kai hari garin Auno ko kuma Jagana tun da misalin karfe uku na ranar Lahadi, babu wani mataki da jami’an tsaro suka dauka na kare aukuwar wannan harin
Da daren ranar Lahadi ne wasu mahara da ake zaton ‘ya’yan kungiyar Boko Haram ne, suka far ma wannan gari na Auno, wanda ke da tazarar kilomita 121 da babban birnin Maiduguri
Maharan sun yi ta banka wa motoci da ma gidajen mutane wuta
Tun da sanyin safiyar ranar Litinin ne gwamnan ya ziyarci wannan garin domin jajantawa mazauna garin
A jawabinsa ga jami’an sojjin Najeriya, gwamnan ya ce daga ranar da akak rantsar da shi izuwa wannan lokaci, anfar ma wannan gari na Auno akalla sau shiddai
Gwamnan ya bayyana takaicinsa, a game da cewa, akwai wasu motoci uku da maharan suka cika da mata da yara kuma suka tafi da su
Kwamandan rundunar sojojin Najeriya na operation lafiya Dole manjo janar Olushegun Adeniyi ya ce, zasu kara kaimi kan kokarin da sukeyi don ganin cewa sun kawo karshen irin wadannan matsaloli
Domin cikakken bayani a saurari cikakken rahoton Haruna Dauda Biu:





Dubi ra’ayoyi
Hukumomi kan ce hukuncin da wasu manyan 'yan siyasa da jami'an gwamnati da na soji suka dandana saboda laifukan da suka shafi sama da fadi da kudaden al'umma, ya tabbata ne bisa jajircewar gwmanati wajen kawo karshen cin hanci da rashawa
Sai dai wasu kuma na ganin hakan bai wadatar ba
A wata tattaunawa da ya yi da Sashen Hausa na Muryar Amurka, Ministan Shari’a kuma Attoni-Janar na Najeriya, Abubakar Malami, ya yi inkarin tambayar da Yusuf Aliyu Harande ya masa akan batun cewa mutane sun dauka tamkar batun yaki da cin hanci da rashawa, ana gafara ne alhalin san ba kaho
Abubakar Malami, ya kare gwamnati mai ci da cewa lallai tana samun nasara a bangarori da dama da suka shafi batun yaki da cin hanci da rashawa sabanin yadda mutane suke kushe kokarin da gwamnatin ta ke yi
Ya ce, yarjejeniyar da aka sa wa hannu a wannan ziyarar aiki da suka kai kasar Amurka ta na da nasaba da maido da kudaden da ke da alaka da sama da fadi da dukiyar al’umma
Wannan shaida ne, bisa la’akari da maida kudi dalar Amurka fiye da $300
Malami ya ce, anan, maganar sa ta bayyana ba sauraren gafara ake yi ba
Ya kuma yi waiwaye izuwa shekara ta 2018, inda ya ce gwamnati ta maido da wasu kudade da ke da nasaba da sama da fadi daga kasar Switzerland, da su ka kai dalar Amurka miliyan dari uku da ishirin da biyu (miliyan $322)
Ya ce, wadannan kudade, su ne kudaden da aka yi amfani da su kan bin da ya danganci EMPOWER (wato kudaden tallafin da ake bai wa wandanda su ka yi karatu suka rasa aikin yi a ko wani wata, su ne kuma kudaden da aka yi amfani da su wajen abun da ya danganci bayar da abinci ga dalibai a makarantu na firamare a duk fadin Najeriya
Mallam Abubakar Malami, ya zayyana abubuwa da dama da ya ce wadannan abubuwa nasarori ne
Saboda haka, su talakawa wadanda suka fa’idantu da wadannnan kudade fiye da naira biliyan dari 500, su sun ga san - ba maganar kaho ake yi ba a garesu, inji attoni janar Abubakar Malami
Ga cikakkiyar hirar da Yusuf Aliyu Harande ya yi da Malami:
Dubi ra’ayoyi
A daidai lokacin da shiyoyin kudu maso kudu, da kudu maso gabashin Najeriya ke kokarin kafa nasu kungiyoyin tsaron, wata takkaddama ta kunno kai a arewacin kasar inda gwamnonin arewa da ma shugabannin addinai suka fito karara suka ce ba sa goyon bayan kungiyoyin, har da wanda gamayyar kungiyoyin matasan arewa wato CNG su ka kafa wacce ake kira "Shege Ka Fasa
"
Amma manyan 'yan siyasa daga shiyar arewa irin su Sanata Abdullahi Adamu, ya ce yana goyon bayan matasan dari bisa dari domin a ganin sa abubuwa ba sa tafiya daidai musamman a fannin mukamai da babu 'yan arewa sosai
Shi ma Sanata Emmanuel Bwacha daga Jihar Taraba ta Kudu ya ce idan an yi la'akari da halin da kasa ke ciki na rashin tsaro ya kamata a bar shiyoyi su kafa nasu kungiyoyin domin su kare kansu, kuma yin haka ba wai za su yi aiki daban da jami'an tsaron kasa ba ne amma za su yi aiki tare kuma ta yadda doka ta tanada
To sai dai bangaren Majalisar wakilai a ta bakin mai magana da yawun su Benjamin Kalu, su na kira ne ga shugabannin hukumomin tsaro akan su yi murabus
Amma ga mai nazari akan al'amuran yau da kullum Dakta Suleiman Shu'aibu Shinkafi, bai kamata mahukuntan kasar su bari a yi irin wadanan kungiyoyin ba domin tsaron al'umma ya rataya ne a wuyan su, ya kuma bada shawarar a kafa wata kungiya mai karfi ta kasa da za ta taimaka wa 'yansanda da jamia'an tsaron kasa
Abin jira a gani shi ne irin tasirin da kungiyoyin za su yi wajen tabbatar da tsaro a kasar baki daya
A saurari rahoto cikin sauti daga Abuja


Dubi ra’ayoyi
Mutanen kauyen Auno sun nuna rashin jin dadinsu lokacin da gwamnan jihar Borno Farfesa Babagana Umara Zulum, ya kai ziyara kauyen bayan harin da ake kyautata zato 'yan Boko Haram ne suka kai shi a daren jiya, inda suka hallaka kusan mutane 30, suka kuma kona motoci a kauyen
Wannan harin ya faru ne bayan da jami'an tsaro suka toshe wa maharan wata hanya, su kuma suka afka cikin jama'a suka bude wuta akan su, da motocin fasinjoji, bayan haka suka kona motoci 18, da kayayyaki
Wasu da suka shaida lamarin, sun ce sun ji harbe-harbe sai kuma suka ga ana ta kona mutane da motoci
Jama'ar sun kuma nuna damuwarsu game da rashin jami'an tsaro a wurin, da zasu ba su kariya
A saurari rahoto cikin sauti daga jihar Bornon Najeriya

Dubi ra’ayoyi
Kungiyar Dattawan Arewa ta ce ba ta ga laifin kafa wata kungiyar tsaro da wasu matasan arewa su ka yi ba
Kimanin mako guda da kaddamar da Kungiyar tsaro ta yankin Arewa da wasu kungiyoyin matasa su ka yi a Kaduna mai suna Shege-Ka-Fasa, al'ummar yankin na ci gaba da bayyana mabanbantan ra'ayoyi gameda irin wadannan kungiyoyin tsaro na yanki a Najeriya
Kungiyar Dattawan Arewa da ake kira Northern Elders Forum a turance, ta ce ita ba ta ga laifin kafa irin wadannan kungiyoyi ba idan har za su bi doka
Dr
Hakeem Baba Ahmed shi ne ya karanto sanarwar bayan taron Kungiyar Dattawan na Arewa, ya kuma bayyana ra'ayin cewa da alama sha'anin tsaro na kokarin fin karfin gwamnati
A cewarsa, sha'anin tsaro ya tabarbare a dukkan bangarorin Najeriya, lamarin da ya ta'allaka da talauci da rashin aikin yi da yayi wa 'yan kasar katutu, da kuma ya wajaba a dauki matakin kawar da su
Saidai ita Cibiyar binchike da bunkasa Arewa wato ARDP a turance, cewa ta yi kungiyoyin tsaron yankin ba su dace ba

Dr
Usman Bugaje shi ne shugaban wannan cibiya wadda ta kaddamar da Kwamitin kwararru kan harkar tsaro don lalubo mafita a Arewa, ya ce kuma ba za su saka ido lamurran tsaro na tabarbarewa kuma su yi shiru ba
Ga cikakken bayani daga Isah Lawal Ikara


Uwargidan gwamnan jihar Kebbi, Aisha Atiku Bagudu, ta ce babban hadari ne ga arewacin Najeriya a bar yara suna gararamba akan titi ba tare da an tura su makaranta ba
Ta kara da cewa, duk da cewa akwai wasu yankunan da ake samun masu yin bara, amma a arewacin Najeriya matsalar ta fi kamari, abin da ta kwatantan a matsayin “abin ci baya” ga yankin
“Kada mu manta fa mu tafiya muke yi, yaran nan su ne mu gobe, idan ba mu tallafa masu ba, wata rana yaran nan sai sun sa mu kuka, ina kera ne ga kowa da ya sa hannu, a tallafawa wadannan yara
ina kallo kamar muna kan “time bomb” ne (wani abu da zai fashe,) ranar da bam din zai fashe, kowa sai ya ji jiki
” Aisha Bagudu ta ce, yayin wata hira da Muryar Amurka
A cewarta, akwai mukamai da yawa da ya kamata a ce ‘yan arewa sun samu, “amma sai ka ga ba mu da yaran da ke da wannan ilimi da za su samu
”
Uwargidan gwamnan ta kara da cewa, akwai wata cibiya da take jagoranta mai yawan dalibai kusan 200 wadanda ake koyawa sana’o’i daban-daban
“Muna koyar da su, sannan ana koya masu sana’ar hannu, wadansu za su gaya miki cewa su ba sa son su yi makaranta, sun fi son sana’a
”
“Abin da mukan gaya masu shi ne, mun yarda ba za su yi makaranta ba, amma su koyi yadda za su rubuta sunansu kuma su iya karanta wa
” Ta kara da cewa
Asusun tallafa wa yara na Majalisar Dinkin Duniya, UNICEF, ya fitar da kididdigar cewa, yara sama da miliyan 13
2 ne ke gararamba a tituna a Najeriya ba su da karatu
Wannan ya sabawa adadin miliyan 10
5 a shekarun baya da aka gani, kuma mafi yawancinsu a arewacin Najeriya ake samun su, a cewar UNICEF
Wannan ya sa wasu matan gwamnonin yankin na Arewa, daukan matakan rage yawan yaran da ba sa karatu da wadanda ba su da sana'o'i
Saurari cikakkiyar hirar Medina Dauda da Aisha Atiku Bagudu:





Dubi ra’ayoyi
Rundunar sojin saman Najeriya ta yi ikrarin halaka shugabannin ‘yan ta'adda tare da rugurguza masu wani sabon sansani da suka tare a ciki
Hare-haren na baya-bayanan wadanda aka kai karkashin shirin "Operation Rattle Snake 3,” wani sabon yunkurin ne na kawo karshen ‘yan ta'addan ISWAP a Arewacin jihar Borno
Jiragen yakin sojin saman Najeriya sun yi ta ruwan wuta a sabon babban sansanin ‘yan ta'adda na ISWAP a arewacin jihar Borno, kamar yadda hukumomin tsaro suka sanar
Kakakin rundunar Sojin saman Najeriya, Air Commodore Ibikunle Daramola, ya ce, a baya ‘yan ta'addan suna zaune ne a wani sansani da ake kira Tongule kafin daga bisani a gano wurin tare da kai masu harin
Tsohon babban Hafsan Hafsoshin tsaron Najeriya, Air vice Marshall Al'amin Daggash, ya ce, irin wannan sabon yunkuri tabbas zai iya kai wa ga kawo karshen ayyukan ta'addanci a kasar
Sai dai masu lura da al'amur da dama, na ganin sojojin na Najeriya ba sa tabuka wani abin a zo a gani, idan aka la'akkari da abin da ake gani a kasa
Ko a karshen makon da ya gabata, sai da Majalisar Dokokin kasar ta tafka muhawara kan a cire shugabannin rundunonin sojin kasar saboda matsalar tsaro da ke kara ta'azzara
Ita dai rundunar sojin kasar ta Najeriya, ta sha bayyana ire-iren wadannan nasarori da ta ke ikrarin tana samu, ba tare da an ga wani sauyi a bangaren na tsaro ba
Saurari rahoton cikin sauti:

Rahotanni daga jihar Abia da ke kudu maso gabashin Najeriya na cewa, wata gobara da ta shi a kasuwar sayar da dabbobi da fatu, ta lakume shaguna sama da 100 da kudaden da har yanzu ba a tabbatar da yawansu ba
Hukumomin kasuwar sun ce gobarar ta tashi ne da safiyar jiya Juma’a
“Alhamdulillah, ba a yi asarar rai ba, amma dai an yi asarar dukiya wacce ba za ma a iya kimanta wa ko ta kai miliyan 100 ba,” a cewar Sakataren kasuwar wacce ke garin Lonkpanta, wato Malam Awwal Hamman
Sai Hamman wanda ya danganta lamarin da jarrabawa daga Allah ya ce, akwai alamun wutar lantarki ce ta janyo gobarar ta kama katakwaye,
Kiyasin da aka yi, ya nuna cewa, shaguna fiye da 100 ne suka kone
"Ita wannan gobarar masifa ce Allah ya kawo, ba za mu iya cewa ga musabbabin wannan wuta ba
” Ya ce
Ya kuma yi kira ga gwamnatin jihar Abia da ta tarayya da su kai masu dauki
“Saboda bayin Allah da wannan abu ya same su abin tausayi ne, wani ba shi da inda zai je, wani ban da suturar da ke jikinsa ba shi da wata
”
Saurari cikakkiyar hirar Alphonsu Okoroigwe da Malam Awwal Hamma:


Dubi ra’ayoyi
Masana tsaro na nuna rashin ribar bullo da zirga-zirga ta jirgin sama tsakanin Abuja da Kaduna a Najeriya don gujewa gamuwa da ‘yan ta’adda
Tuni dai a ka fara samun wannan jigila da yasa tikiti ya kai Naira dubu 25

Abinda masanan ke cewa shi ne bullo da jigilar da masu hannu da shuni da sauran manyan jami’an gwamnati za su rika biya, zai iya sa gwamnati watsi da tsaro yadda ya dace a hanyar mota, da jirgin kasa da talakawa ke amfani da su
Ashir Sharif na daga shugabannin kungiyoyin matasan arewa da ke ganin rashin ribar tsarin
Hakanan kuma daga tashar jirgin saman Kaduna zuwa cikin gari ma ‘yan ta’addan na iya fakewa don cutar da jama’a
Masani kan zirga-zirgar jiragen sama Kaftin Bala Jibrin bai ga laifin sabuwar hanyar ba, don ya ce ba laifi ba ne in kamfanonin jirage masu zaman kan su, su ka shiga harkar don kasuwanci
Zuwa yanzu dai wani kamfani daya ne ya bude teburin sayar da tikitin zirga-zirgar saman daga Abuja zuwa Kaduna
A saurari rahoto cikin sauti daga wakiliyar Muryar Amurka Hauwa Umar

Dubi ra’ayoyi
Matakin da hukumar zaben Najeriya ta dauka na soke rejistar jam’iyyu marasa tasiri 74 ya janyo martani inda wasu ke da ra’ayin cewa da hukumar ta tsaurara matakin rage jam’iyyun su dawo 5 daga 18 da ta bari da rejistar
Shugaban hukumar zaben Farfesa Mahmud Yakubu ya ce doka ta ba wa hukumar damar soke jam’iyyar da ta saba ka’idar rajista
Tun kammala zaben 2019, cibiyar bunkasa damokradiyya ta ce jam’iyyun sun yi yawa kan takardar kada kuri’a, dalilin da ke haddasa wahalar tsarin zabe
Mai sharhi kan lamuran siyasa Ansa Dan Nayaba ya yi maraba da soke jam’iyyun da ya ce tamkar ‘yan amshin shatar manyan jam’iyyu ne
Amma kuma shugaban jam’iyyar NDLP da aka soke Alhaji Umaru Mai Zabura ya musanta batun zama ‘yan baranda ga manyan jam’iyyu
Tun dawowa dimokaradiyyar Najeriya a 1999 zuwa yanzu jam’iyya daya ce ta lashe zaben tarayya ta yi mulki na tsawon shekaru 16 inda hadakan jam’iyyun adawa wajen 4 su ka game da kafa APC su ka amshi 2015
A saurari rahoto cikin sauti daga Abuja


Dubi ra’ayoyi
Kididdiga da hukumar kiyasi ta Najeriya ta fitar ya nuna cewa ya zuwa karshen shekara 2019 ana bin Najeriya bashin kudi daya kai Naira Tiriliyan 4
04 wanda ya yi dai dai da dalar Amurka biliyan 11
17 sannan akwai wasu jihohi da ke da tarin bashi wanda hakan ya taka rawar gani wajen hauhawar bashin Najeriya
Jihohi irinsu Lagos da Jihar Ribas da Jihar Delta ne ke kan gaba a cikin jerin jihohin da suka fi kowanne yawan bashi a kasar sannan Jihar Yobe ce ke da mafi karancin bashi wanda ya kai Naira miliyan dari bakwai

Sanata Ibrahim Abdullahi Danbaba yayi nazari inda ya ce akwai wani bincike da yayi a baya inda ya gane cewa akwai wasu kudade na "Stamp Duti" da suka kai Naira biliyan 700 da aka ajiye a babban bankin Najeriya, sannan a shekara 2016 zuwa 2017 ya sake gano wasu kudade har Naira biliyan 600, ya ce ina aka kai kudaden?
Ita kuwa Ministan kudi da tsare tsare Hajiya Zainab Shamsunah Ahmed ta bayyana bashin da ake so a karba a wannan karon ya kai dalar Amurka biliyan 22 da digo 7, wanda za a yi aiyuka da su musamman abubuwan more rayuwa
Majalisa Dattawa ta ba wasu jihohi, da ma'aikatu, da hukumomin Gwamnati makonni 2 domin su kare wanan kudurin bashin kudi da shugaba Buhari ya nema
A saurari cikakken rahoto cikin sauti daga Abuja



Dubi ra’ayoyi
Ganin yadda wasu bangarorin Najeriya su ka kirkiro tsarin tsaron yanki ya sa hadakar kungiyoyin matasan arewacin Najeriya kaddamar da Kungiyar tsaro ta yankin Arewa
Kungiyoyin da su ka kaddamar da motocin tsaro da jami'an da za su yi aiki karkashin kunyiyar mai Suna 'Shege-ka-fasa' sun ce Arewa tafi kowane bangaren Najeriya bukatar tsaro

Alh
Nastura Ashir Sherif, dan Kwamitin amintattu ne na hadakar kungiyoyin na Arewa, kuma ya yi karin hasken kan musabbanin kafa kungiyar ta Shege Ka Fasa da cewa tsananin bukatar tsaro na kawo haka
Da yake amsa tambaya, ya ce sam ba an kafa rundunar tsaron ta Shege Ka Fasa ne don kawai a yi gasa da 'yan gudu da su ka kafa makamanciyar wannan kungiyar ba

Rundunar yan-sandan jahar Kaduna dai ta ce ita ba ta da masaniya game da wannan sabuwar rundunar tsaro ta yanki, inji mai magana da yawunta DSP Yakubu Abubakar Sabo
Ya kara da cewa hukumar 'yan sanda za ta yi bincike ta kuma bayyana matsayinta
Wasu masana harkar tsaro dai na ganin sakacin gwamnatin tarayya ne ya haifar da kirkirar irin wadannan kungiyoyin tsaro na yanki
Yanzu dai abun tsayawa a gani shi ne yadda gwamnoni da sarakuranan Arewa za su kalli wannan kungiya da kuma matsayin da gwamnatin tarayya za ta bayyana
Ga Isah Lawal Ikara da cikakken rahoton:

Dubi ra’ayoyi
Majalisar Dattawan Najeriya ta sha alwashin taimaka wa rundunar 'Yansanda ta kasa da ingantattun dokokin da za su taimaka wajen tabbatar da tsaro, bayan ta share Sa'o'i hudu tana tattaunawa da Babban Sufeton 'Yansanda na kasa a sirrance

Sufeto Janar na 'Yansandan Najeriya Mohammed Adamu ya gurfana gaban Majalisar Dattawan ne akan hauhawar rashin tsaro da, al'amarin da ya addabi fadin kasar baki daya
Sun kwashi sa'o'i 4 suna ganawar ta sirri
Bayan fitowarsa sai ya ce ya yi masu bayanin halin da kasa ta ke ciki game da tsaro sannan ya nemi a bada dama domin a kafa 'yansandan tun daga unguwanni
Ya na ganin hakan zai taimaka wajen rage yawan matsalolin da ake samu a harkar tsaro a kasar
To saidai wadannan bayanai nashi ba su gamsar da wasu Sanatoci ba, a ciki har da Sanata Ibrahim Abdullahi Danbaba, wanda ya ce akwai kalubale da ake da shi domin kundin tsarin mulki bai amince da yin irin wadannan 'yansandan ba, amma shi kanshi ya fi amincewa da a yi 'yansandan jiha domin Majalisa za ta iya aiki akan kafa wanan maimakon 'yansandan unguwani

Amma ga Mataimakin Mai Tsawatarwa na bangaren Marasa Rinjaye, Sanata Sahabi Ya'u ya ce har yanzu wanan batun na 'yansandan unguwanni shawara ce aka kawo, kuma majalisa ba ta riga ta amince ba tukuna, shi ya fi ganin shi a bangaren bai wa kananan hukumomi da Jihohi damar yin ayyukansu kamar yadda kundin tsarin mulki ya tanada, wanda ya ce yin haka zai kawar da rashin ayyukan yi da ke sa matasa shiga halin ta'addanci
Majalisar Wakilai ma ta gana da shugabanin hukumomin tsaro da suka hada da Shugaban Sojin Ruwa,da na Sojin Sama, da na Sojin Kasa, da shuguban hukumar tsaron kasa da kwamitocin kwararru a majalisar wakilanhar na tsawon sa'o'i biyar
Ga Madina Dauda da cikakken rahoton:

Dubi ra’ayoyi
Ma’aikatar harkokin wajen Amurka ta jagoranci wani bikin sa hannu kan wata yarjejeniya tsakanin Amurka da tsibirin Jersey da kuma gwamnatin Najeriya, domin mayar wa al’ummar Najeriya kudi sama da Dala Miliyan 308

Cikin shekarun 1990, aka sace wa Najeriya wadannan kudaden karkashin mulkin tsohon shugaban kasa na soji, Janar Sani Abacha, aka kuma boye su a kasashen waje
Yanzu sama da shekaru 20, ana shirin mayar wa ‘yan Najeriya wadannan kudade
Karkashin yarjejeniyar da aka cimma gwamnatin Najeriya za ta yi amfani da kudaden a wasu fannoni uku masu muhimmanci ga farfado da tattalin arziki a fadin kasar
Domin tabbatar da an yi amfani da kudaden ta hanyar da ta kamata don ci gaban al’umma, yarjejeniyar ta samar da hanyoyin da za a saka ido
Haka kuma, Najeriya za ta biya duk wasu kudade da suka salwanta sanadiyar cin hanci ko damfara
Wannan jarjejeniya dai wata alama ce ga shirin da Amurka ta samar kan yaki da cin hanci da rashawa
Haka zalika ta yaba wa kudurin gwamnatin shugaban Najeriya Muhammadu Buhari, kan yaki da cin hanci da rashawa
Cikin tawagar gwamnatin Najeriya da suka zo Amurka don kulla yarjejeniyar akwai ministan Shari’a Abubakar Malami, wanda ya ziyarci sashen Hausa na Muryar Amurka
Ministan ya tabbatar da cewa tsohon shugaban ya kwashi makudan kudade daga lalitar gwamnatin kasar
A tattaunawar su da abokin aikinmu Yusuf Aliyu Harande, Abubakar Malami ya ce wannan batu shine makasudin zuwan su, kuma kasashen biyu sun amince kudaden za su baro tsibirin Jersey nan da kwanaki 28 su iso Amurka sannan su isa Najeriya cikin kwanaki 43

Malami, ya ce wadannan kudade a zamanin mulkin soja, karkashin gwamnatin Marigayi Abacha a aka fitar da su a matsayin sunayen kamfanoni da wasu mutane
Da ya ke mayar da martani, tsohon babban jami’in tsaron marigayi Janar Abacha, Majo Hamza Al-Mustapha, ya ce ya fadawa gwamnatocin baya cewa su fara bincikar sa tukun, idan an ga ya saci kudi a hukunta shi kada a tausaya masa

Ya ce shekaru 22 da rasuwar Janar Sani Abacha, amma kullun zancen kudade ake kamar basa karewa
Haka kuma, ya bayyana matakan da gwamnatin Abacha ta dauka lokacin da Amurka take yunkurin kakaba mata takunkumi, wanda ya saka gwamnati ta dau matakan ajiye kudade a waje na kar-ta kwana

Majo Almustapha ya kalubalanci gwamnati cewa, bayan rasuwar Abacha ina wandannan kudaden suke?
Ya ce shi dai a iya sannin sa a shekara hudu da wata bakwai da Abacha ya yi yana mulki basu je Amurka ba, saboda haka wane ne ya je ya ajiye wadannan kudade da ake Magana akai?
Domin cikakken bayani saurari tattaunawa da Abubakar Malami da Hamza Al-Mustpha:

Dubi ra’ayoyi
Gwamnatin jihar Filato ta ce ta gano wata hanya ta magance barazanar tsaro, wacce za ta rika saka al'ummomi a harkokin tsaro
Gwamnan jihar Filato, Simon Lalong, ya fada a taron da gwamnonin shiyyar Arewa ta tsakiyar Najeriya suka gudanar a Lafiya, fadar jihar Nasarawa, cewa aiwatar da wannan shiri, wanda ake kira "Community Policing," zai taimaka wajen ba kowa dammar sa ido a harkokin tsaro
Lalong ya ce za su farfado da shirin ayyukan rundunar tsaro ta "Operation Rainbow," dan 'yan sintiri, domin cimma matsalar tsaro
Alhaji Ibrahim Yakubu Iro, Daraktan kungiyar Fulani da ke hankoron zaman lafiya da adalci a Najeriya, ya ce zaman tattaunawa da masu ruwa da tsaki zai taimaka
Shugaban kungiyar matasan Aten na Kasa, Song Muru, ya ce, duba da matsalar karancin jami'an tsaro a kasa, ya zama dole gwamnati ta hada kan al'uma don samar da tsaro
Jihar ta Filato ta sha fama da matsalolin tsaro masu nasaba da rikice-rikicen addini da na kabilanci, musamman tsakanin makiyaya da manoma
A saurari rahoto cikin sauti daga jihar Filato

Dubi ra’ayoyi
Wannan Lamari ya auku ne a yayin da mabiya addinin Kirista suke addu'a a cocin Living faith dake unguwar sabon tasha a Kaduna, suka lura cewa wani matashi ya bar jakarsa na tsawon lokaci a wani sashin cocin, abin da ya tilasta musu jan hankalin hukumomi
Masu Ibada a majami’ar Living Faith dake sabon tasha a jihar Kadunan Najeriya, sun tsinci kansu cikin rudani, yayin da aka kama wani matashi mai suna Nathaniel Samuel dauke da wani abu mai kama da abun fashewa a jakarsa
Lamarin da wasu mabiya addini kirista suke zargin sunansa Muhammad Sani ne kuma shi ba kirista bane
Sai dai kuma shi wanda aka Kaman ya tabbatarwa muryar Amurka cewa sunansa Nathaniel Samuel ne kamar yadda rahotanni suka bayyana kuma shi ma’aikaciyan cocin ne, amma bashi da masaniya game da abin da aka gani a cikin jakarsa, kasancewar wata yarinya ce ta bashi tare da abinci
A tattaunawarsa da wakilin Muryar Amurka Isah Lawal Ikara, shugaban kungiyar kiristoci na Najeriya a Kaduna, Rev
Joseph John Hayeph, ya ce su dai abun da suka sani shine, an kama mugun iri, addininsa ko kabilarsa bai dame su ba
Ya kuma kara da cewa, dole ‘yan Najeriya su kau da banbancin addini da kabilanci don cin karfin bata gari wanda yace bashi da kammani na addini ko kabila
A saurari cikakken rahoton Isah Lawal Ikara:



Dubi ra’ayoyi
Wata sanarwa ta fito daga fadar shugaban Najeriya, zuwa ga manema labarai, da ke cewa Shugaba Mohammadu Buhari ya kafa wani kwamiti karkashin jagorancin Ministan harkokin cikin gida, Ra'uf Aregbesola wanda zai yi nazarin sabbin ka'idojin da Amurka ta gindaya, da suka shafi batun tsaro da ake bukatar gwamnatocin kasashen waje su rika bi
Dalilin da Amurka ta bayar shi ne Najeriya ba ta cika ka'idojin tsaro, da rashin bayar da hadin kai wurin magance tafiye-tafiye tsakanin kasashe ba bisa ka'ida ba
Tsohon jakadan Najeriya a Sudan Suleiman Dahiru ya ce Amurka ta yi dai-dai wajen daukar matakin da ta yi, domin akwai wasu bata gari wadanda ba sa daukar kasar da mutunci
Amma ya bada shawarar a yi kokari a tantance dukkanin masu neman barin Najeriya da neman shiga Amurka
Koda yake yunkurin kafa kwamitin da Najeriya ta yi na nuna cewa a shirye ta ke, ta ci gaba da karfafa kyakkyawar alaka tsakanin ta da Amurka, da sauran kawayenta na kasashen waje musamman akan harkokin tsaro a duniya, saboda kwamitin zai yi aiki ne tare da gwamnatin Amurka da 'yan sandan kasa da kasa wato Interpol da sauran masu ruwa da tsaki
Kwararre a harkar zamantakewar dan Adam kuma mai fashin baki a al'amuran yau da kullum Mohammed Ishaq Usman, ya ce wannan umurni da kasar Amurka ta bada na takaita 'yan Najeriya takardar Visa ita ce za ta yi hasara
Ya kuma yi kira ga 'yan majalisar dokokin Amurka da su sa baki a al'amarin saboda a samu dai-daito don kada a wulakanta 'yan Najeriya
Shi ma tsohon Mataimakin Shugaban Kasa kuma dan takarar Jam'iyar PDP a shekara 2019 Atiku Abubakar ya nuna takaicin sa kan lamarin
A saurari rahoto cikin sauti daga Abuja


Dubi ra’ayoyi
Hukumomin lafiya a Najeriya sun girke jami'an lafiya a tashoshin jiragen saman kasar domin tantace masu shigowa daga kasashen waje don gudun shigowa da cutar CORONAVIRUS

Hukumomin lafiya a Najeriya, sun karfafa mataken tsaro da kariya daga muggan cututtukan nan biyu na zazzabin Lassa, wacce ake dauka daga beraye da kuma cutar nan wacce take yaduwa kamar wutar daji kuma ta samo asali daga kasar China, wato CORONAVIRUS
Daga cikin mataken da aka dauka game da cutar LASSA, jami’an lafiya na kara fadakar da al’umma akan tsabtace muhalli da toshe duk wata kafa da beraye za su shigo gidaje su yada kwayoyin cutar ga jama’a
Ministan muhalli na Najeriya Mahmud Muhammad, ya karfafa aikin duba-gari ta hanyar ba da shawarin kare dukkan kayayyakin amfani da abinci ta inda beraye baza su taba ba
Ga cutar CORONA VIRUS wacce tuni, ta lakume rayukan mutane da dama a China, Najeriya na bin matakan sanya ido kan duk bakin da za su shigo kasar musamman ta hanyar filayen jiragen sama
Duk da cewa kawo yanzu, ba a samu wani dauke da cutar CORONAVIRUS a Najeriya ba, zazzabin Lassa ya yi sanadiyyar mutuwar mutane a wasu jihohin Najeriya ciki kuwa har da jami’an kiwon lafiya
Don Karin bayani, a saurari cikakken rahoton Saleh Shehu Ashaka:

Shugaban Najeriya Muhammadu Buhari ya kafa wani kwamiti da zai nemi maslaha kan haramta bizarta da Amurka ta yi ga wasu rukunan ‘yan Najeriya
Mai taimakawa shugaban Najeriya kan harkar yada labarai Femi Adesina ne ya bayyana hakan a wata sanarwa da ya fitar
Kwamitin zai gudana ne karkashin Ministan harkokin cikin gida, Rauf Aregbesola, wanda zai yi nazari tare da tabbatar da an sabunta sabbin ka’idojin da Amurka ke bukata a bi, kamar yadda jaridar Daily Trust ta ruwaito
“Najeriya a shirye take ta ci gaba da karfafa dangantakarta da Amurka da sauran kasashen duniya, musamman ma kan abin da ya shafi tsaro,” jaridar US News ta yanar gizo ta ruwaito Reuters
A ranar juma’a ma’aikatar tsaron cikin gida ta Homeland Security ta Amurka ta fitar da jerin kasashe shida da za ta rika hana su visar shiga kasar
A cewar hukumomin Amurka, kasashen sun gaza samar da matakan tsaro da za su gamsar da Amurkar
Matakin dai bai yi wa hukumomin Najeriya dadi ba
Sai dai babban abokin hamayyar Shugaba Buhari a zaben 2019, tsohon mataimakin shugaban kasa, Atiku Abubakar, ya yi kira ga Amurka da ta sake duba wannan mataki da ta dauka
A wani sakon Twitter da ya wallafa a shafinsa, Atiku ya yi kira ga Amurka da ta bar haramcin akan jami'an gwamnati kadai
“Ina sake kira ga Shugaba @realDonaldTrump da ya dauki matakan da za su kaikaici jami’an gwamnati kadai wadanda suka gaza yin ayyukansu, maimakon daukacin ‘yan Najeriya
”
Once again, I call on President @realDonaldTrump to consider adopting measures that individually target those in government who have failed in their duties, rather than target the entire Nigerian population
Baya ga Najeriya, sauran kasashen da aka haramta masu bizar sun hada da Eritrea, Kyrgystan, Myanmar, Sudan da kuma Tanzania
Sai dai a bangaren Najeriya, haramcin ba da bizar bai shafi dalibai, masu yawon bude da kuma neman lafiya ba
Matakin ya shafi masu sha’awar zuwa su zauna ne a kasar a matsayin zama na dindindin, ko masu neman bizarLottery ko wadanda wasu kamfanoni ko ma’aikatu za su ba su aiki









Dubi ra’ayoyi
A wani sabon yunkuri na ta da komadar tattalin arzikin wadanda rikicin Boko Haram ya shafa, musamman a arewa maso gabashin Najeriya, hukumomin kai dauki ga mazauna yankin da lamarin ya fi shafa
Hukumomi da kuma kungiyoyi masu zaman kansu sun kirkiro dabaru na koyawa magidanta da kuma mata hanyoyin kiwon zamani domin su rike kansu
Shirin ya gudana ne karkashin kwamitin tallafawa al’ummomin arewa maso gabas wato, Presidential Committee on North East Initiative (PCNI) na gwamnatin tarayya
Ya kuma hada har da hadin gwiwar cibiyar bunkasa harkokin ci gaba ta Centre for Social Change and Economic Development (CSCED
)
A lokacin taron, an ba da tallafin awaki ga magidanta da mata 550, a yankin Mubi, daya daga cikin yankunan da suka yi fama da rikicin Boko Haram a Jihar Adamawa
Kwamishinan ma’aikatar harkokin dabbobi na jihar Adamawa, Alhaji Usman Yahaya, ya yaba da alfanun wannan tallafi na awaki da kayakin aikin ga al’ummomin karkara
Ya kuma yi fatan za’a ci gaba da samun irin wannan hadaka domin tallafawa masu karamin karfi
Wakilan hukumar samar da abinci ta Majalisar Dinkin Duniya (FAO), Mr
Usman Palam, da hukumar ba da agajin gaggawa a Najeriya (NEMA), Mr Yusuf Ibbi, da kuma hukumar kai dauki a JiharAdamawa (ADSEMA), Malam Mohammed Buba, sun yaba da wannan mataki
Saurari cikakken rahoton Wakilin Muryar Amurka, Ibrahim Abdul'aziz

Dubi ra’ayoyi
A Najeriya, an yi taron ranar Hijabi ta Duniya
Taron ya samu halartar kungiyoyin Mata a Musulunci

A yau daya ga watan Fabrairu, Hadakar kungiyoyin Mata a Musulunci suka bude taron karfafa wa mata sa hijabi da ake gabatarwa a Najeriya wato “World Hijab Day” a Turance
Taken taron na wannan shekarar shine “Mata su zamanto daya a duk inda suke” wato “Unity In Diversity” a Turance
Taron, wanda ya samu sukar lamiri da banbance-banbancen fahimta daga wasu ‘yan uwa mata, ya ga mata da yawa


Shugabar Kungiyar Mata Masu Da’awa ta Najeriya kuma daya daga cikin wadanda suka shirya taron, Rahma Musa Sani, ta ce, akan shirya taron ne don wayar da kan mata game da muhimmancin saka hijabi, ganin yadda ake musguna wa mata masu sa hijabin a wasu guraren aiki
Daya daga cikin mai sukar lamirin taron, Malama ce mai koyar da mata a Birnin Tarayya Abuja, Fatima Laminu, wadda ta ce, ya kamata mata su dage wajen neman ilimi, sannan ta ce, taron bashi da asalin a Musulunci

Shugaban Majalisar Malamai a Abuja, Sheik Ibrahim Muhammad Duguri (Sarkin Malaman Duguri) ya ja hankalin mata tare da bayyana cewa a shari’ance babu wata rana da aka ware ta hijabi domin duk mace Musulma ya kamata a ce tana cikin hijabi a duk lokacin da za ta fita
Saurari cikakken rahoton wakiliyar Muryar Amurka, Hauwa Umar:

Dubi ra’ayoyi
Fadar Shugaban Najeriya ta Aso Rock ta ce kiran da Sanata Eninnaya Abaribe ya yi ga Shugaba Buhari da ya yi murabus shirme ne
Abaribe ya yi kiran ne gaban majalisar dattawa da nuna gwamnati ta gaza wajen daukar matakan tsare rayuka, da dukiyoyin al’umma, da ya hada da rashin sauya manyan hafsoshin rundunar sojan Najeriya bayan dadewa kan kujerunsu
A dalilin haka ya bukaci Shugaba Buhari ko gwamnatin ta yi murabus
Sanarwa daga mai taimaka wa Shugaban kan labaru Garba Shehu ta ce ra’ayin na Abaribe shi kadai ya shafa, don ba ra’ayin al’ummar Najeriya ba ne
Kazalika, sanarwar ta caccaki Abaribe da yadda ya tsaya wa Shugaban ‘yan awaren Biyafara Nnamdi Kanu har ya arce daga Najeriya
Domin haka fadar ta ce ba abun mamaki ba ne in dan adawa irin Abaribe ya furta irin wadannan kalaman don dama ya saba yin hakan
A makon jiya shugaban kungiyar Kiristoci ta Najeriya, CAN Rebaren Samson Ayokunle, ya nuna damuwa ga rashin sauya hafsoshin tsaron da ke cikin dalilan da ya ke ganin sun hana gamawa da ‘yan ta’adda
Wani dan siyasar APC Umar Musa Gital na da ra’ayin rashin sauye-sauye a gwamnatin ta Shugaba Buhari ka iya kawo cikas ga nasarar ta a 2023
Zuwa yanzu dai gwamnatin ba ta ce komai ba kan kiran garambawul ga hafsoshin tsaron in ka debe bayanin da Shugaba Buhari ya yi cewa za a iya cimma nasarar idan dukkan ‘yan kasa su ka jingine banbance-banbancensu
A saurari rahoto cikin sauti daga Birnin Tarayya Abuja



Dubi ra’ayoyi
Kungiyar hadin kan Kirista a Najeriya, wato CAN, ta shirya gudanar da addu’o’i na kwanaki uku a fadin Najeriya don rokon Allah ya kawo karshen matsalolin tsaro da kasar ke fuskanta
Sakataren Kungiyar CAN a jihar Filato, Rabaran Polycarp Lubo yace komawa ga Allah ita ce mafita wajen magance matsalolin tsaro a Najeriya
Yace kungiyar ta dogara ga Allah ne saboda Shi kadai ne wanda zai kawo zaman lafiya a Najeriya, haka zalika makamai ba zasu ceto Najeriya ba
Shugaban majamiar ECWA na kasa da kasa, Rabaran Stephen Panya Baba yace jama'a na cike da bakin cikin kashe-kashe, satar mutane don neman kudin fansa da sauran ayyukan ta'addanci dake aukuwa a kasar
Rabaran Panya Baba, ya bayyana matukar alhini kan yanda shugaban kasa bai canza salon yaki da yake yi da ta’addanci ba, da kuma gaza yin garanbawul a rundunar yaki da ‘yan ta’addan
Ya kuma yi kira ga mahukunta da su ba kowace kabila da kowane addini damar taka rawa a wannan yaki da ta’addanci a Najeriya
Limamin darikar Katolika a Abuja, Arch Bishop, Ignatius Kaigama ya hori masu aikata ta'asar da su tuba
Yace idan masu aikata wadannan danyun ayyuka sun dauka babu wanda yake ganin su, toh su tuna Allah Na ganin su, dan haka su tuba su koma ga Allah su daina cutar da al’umma
Daga jihar Filato ga karin bayani da Zainab Babaji ta aiko mana:

Dubi ra’ayoyi
An bude Cibiyar zamani ta horas da mata dabarun kiwon lafiya a matakin farko a jami’ar Bayero, a kokarin samar da ma’aikatan lafiya mata musamman a yankunan karkara, da ake sa ran wannan shirin hadin gwiwa zai kawo karshen yawan mace macen mata masu juna biyu a jihar
Hukumar raya kasashe masu tasowa ta kasar Burtanita DFID karkashin shirin ta na bunkasa kiwon lafiyar mata wato Women for Health, ta kafa cibiyar yayin da cibiyar bincike da nazarin jinsin bil’adama ta Jami’ar Bayero zata kula da ayyukan cibiyar
Dr Fatima Ladan Daraktar shirin bunkasa kiwon lafiyar mata a Najeriya wato Women for Health, tace akwai babbar matsala a jihohin ta rashin ma’aikatan kiwon lafiya mata kuma dalilin kenan suke wannan aiki, sai dai tace, har izuwa yanzu matsalolin na karuwa
Tace dan haka ne suka yi hadin gwiwa da jami’ar domin ta cigaba da aikin
Yanzu haka dai gwamnatin jihar Kano ta bayyana aniyar cin gajiyar ayyukan wannan sabuwar cibiyar horar da mata dabarun kiwon lafiya
Dr Tijjani Hussaini sakataren zartarwa na hukumar lafiya a matakin farko ta jihar, ya kuma ce gwamnatin Kano zata tura ma’aikatan lafiyarta domin karo ilimi
A bana ne dai wa’adin shirin bunkasa kiwon lafiyar mata a Najeriya na hukumar raya kasashe ta kasar Burtaniya wato DFID ke karewa, bayan gudanar da ayyuka na tsawon shekaru bakwai a jihohin Kano, Jigawa, Zamfara, Katsina Yobe da kuma Borno

Ga Karin bayani da wakilin mu a Kano Mahmud Ibrahim Kwari ya aiko mana:

Dubi ra’ayoyi
A Najeriya wasu ‘yan biyu da aka haifa manne da juna daga kirji da ciki yanzu suna nan suna rayuwasu, ‘yan makonni bayan da aka rabasu a wani asibitin gwamnati

Kwararru a fannin kiwon lafiya sun ce wannan aikin tiyata na raba yaran aiki ne mai matukar rikitarwa da aka taba yi wajen raba ‘yan biyu a Najeriya

An yi wani taro a birnin Abuja domin sanar da samun nasarar raba ‘yan biyun mata ‘yan watanni 17 a duniya, Goodness da Mercy, tare da gudanar da wani kwarya kwaryan buki

Mahaifiyar ‘yan biyun, Mariam Martins, tace ba ta ji dadi ba lokacin da ta fahimci jariranta a hade suke
Ta ce ba a iya gano halin da suke ciki ba lokacin da take da ciki

Ta ce “dukkan hotunan cikin da aka dauka basu nuna cewa a hade suke ba
Likitocin ma basu san cewa yaran a hade suke ba, sun fada min dai yaran suna wuri guda, suna amfani da mahaifa ‘daya
”
Bayan da aka haifi yaran ta hanyar tiyata, an kai yaran zuwa asibitin gwamnati daga asibitin da aka haife su a jihar Nasarawa

Inda a asibitin ne likitocin yara da kwararrun likitoci suka yi nazarin yaran har na tsawon shekara kafin su fara shirin raba su

Dubi ra’ayoyi
Tun bayan sanarwar shirin gwamnatin jihar Lagos na haramta amfani da babur ko Keke NAPEP a manyan titunan jihar daga ranar daya ga watan Fabarairun shekarar nan ta 2020, jama'a ke ci gaba da bayyana ra'ayoyinsu game da matakin
A saboda haka, Sashen Hausa na Muryar Amurka ya tuntubi Honarable Abbas Tajjudeen, shugaban kwamitin kula da harkokin sufuri a majalisar wakilan Najeriya wanda ya ce samar da wata hanya kafin daukar matakin zai taimaka

Honarable ya kuma ce ya kamata a duba alfanun matakin da akasinsa ta yadda ba zai kawo koma baya ba a kasar, domin kuwa idan aka duba lamarin ana iya kwatanta shi da abin da hausawa ke cewa "kura gaba baya yaki,” saboda bincike ya nuna cewa akan yi amfani da babura wajen aikata ayyukan ashsha, ciki har da sace-sace, da kai hare-hare, wannan shi ya sa wasu jihohin suka haramta amfani da babur a wasu lokuttan
Bayan tsaro, akwai batun kare rayukan jama’a
Amma abu mafi sauki a nan, a cewar Tajjudden shine a samar da tsari irin na kasashen da suka ci gaba, wanda zai bada damar a yi wa masu amfani da ababen hawa rajista da kuma tabbatar da cewa sun sami horon da ya dace wajen amfani da babur ko Keke NAPEP
Honarable Tajjudden ya kuma ce, idan ba a iya samar da tsari mai kyau ba, ana iya komawa gidan jiya saboda matasan da aka haramtawa wannan sana’ar na iya rungumar miyagun sana’o’i don rashin abun yi

Ya kara da cewa Majalisar wakilan Najeriya na kokarin ganin an samar da hanyoyi masu nagarta a kasar nan da wasu ‘yan shekaru masu zuwa, wannan dalilin ya sa majalisar ta amince Gwamnatin Tarayya ta karbo bashi a kasashen ketare, kuma ana sa ran za a yi amfani da kudaden wajen inganta hanyoyin sufuri, da kammala shirin layin dogo daga kudancin Najeriya zuwa Arewacin kasar don habbaka harkokin kasuwanci
"Majalisar na aiki tukuru tare da bibiyar yadda aka kashe duk wasu kudade da aka ware don yin ayyukan ci gaban kasa," a cewar Honarable Abbas Tajjudden

Ana iya sauraran tattaunawar cikin sauti
Dubi ra’ayoyi
Kungiyar hadin kan kirista a Najeriya wato CAN a takaice, ta shirya gudanar da addu'o'i na kwanaki uku a fadin Najeriya don rokon Allah ya kawo karshen matsalolin tsaro da kasar ke fuskanta
Wannan kiran na zuwa ne bayan wasu hare hare da kashe kashe da 'yan bindiga su ka yi kwanan nan a wasu yankunan kasar
Sakataren Kungiyar CAN a jihar Filato, Rabaran Polycarp Lubo ya ce komawa ga Allah shi ne mafi a'ala wajen magance matsalolin tsaro a kasar
Shi ma Shugaban majami'ar ECWA ta kasa da kasa, Rabaran Stephen Panya Baba, ya ce jama'a na cike da bakin cikin kashe-kashe, da satar mutane don neman kudin fansa da sauran ayyukan ta'addanci da ke faruwa a kasar
Limamin darikar Katolika a Abuja, Arch Bishop Ignatius Kaigama, ya yi kira ga masu aikata ta'asar akan su tuba
Ya ce su ajiye makaman su domin ranar shari'a na zuwa
A saurari rahoto cikin sauti daga jihar Filato

Dubi ra’ayoyi
A wani mataki na dakile yaduwar cutar Coronavirus, rahotanni daga Najeriya na nuni da cewa, hukumomin kasar sun kara mayar da hankalinsu kan matafiyan da ke shiga kasar musamman ma daga China
A yankin Wuhan na kasar China cutar Coronavirus ta barke inda har ta kashe mutum 82 yayin da wasu dama ke samun kulawa
An samu bullar cutar ma a wasu kasashe kamar Amurka da kuma Ivory Coast a nahiyar Afirka
Matakan da hukumomin Najeriyar ke dauka sun biyo bayan yadda cutar ke yaduwa zuwa sassan duniya cikin sauri
Daga cikin matakan akwai duba lafiyar matafiya da suka shigo kasar daga kasashen da wannan lamari ya shafa
Shugaban cibiyar yaki da cututtuka ta Najeriya Dr
Chikwe Ihekweazu, ya ce yanzu dai suna duba kayan matafiya da suka shigo Najeriya ta filayen jiragen sama, da zuba ido don gano yiwuwar wannan sabuwar kwayar cutar
Binciken ya nuna ba tsananin fargabar cutar kamar yadda aka gani lokacin barkewar cutar Ebola da ta sanya daukar jita-jitar wanka da shan ruwan gishiri da ya sanya asarar rayuka
A saurari rahoto cikin sauti

Dubi ra’ayoyi
A Najeriya, yau ne wata kotun tarrayya da ke Abuja ta yanke wa Maryam Sanda hukuncin kisa ta hanyar rataya, domin an same ta da laifin kashe mijinta Bilyaminu Bello Halliru a shekarar 2017
Alkali Yusuf Halilu, shi ne ya yanke hukuncin na kisa akan Maryam bayan an kwashe lokaci mai tsawo ana sauraren jawaban lauyoyi masu kare ta, da wadanda ke tuhumar ta da laifin kashe mijinta
Yanke hukuncin ke da wuya, sai Maryam Sanda ta dinga kwarma ihu ta na cewa "Innalillahi Wa Innailaihir Rajiun" kuma sai ta soma gudu daga wurin ba da shaida inda take tsaye bayan da aka karanta hukuncin, har ta kawo rudani a cikin kotun
Wannan shari'a ta dauki lokaci mai tsawo domin an ba da belin Maryam Sanda a shekarar 2018, saboda ta na dauke da juna biyu a lokacin da al'amarin ya auku kuma ta yi ta fama da rashin lafiya
Duk da cewa wannan hukunci ne mai zafi, an ba Maryam Sanda dama ta daukaka kara
Bayan yanke wannan hukuncin jami'an kurkuku sun tasa keyar Maryam zuwa gidan kasu da ke Suleja inda za ta yi zaman jira har sai ta daukaka kara
Sai dai Lauyan da ya kare marigayi Bilyaminu, Barista Fidelis Ugogbe ya ce su na yi wa Allah godiya da ya sa yau iyalan marigayin, hankalin su zai kwanta don samun hukunci dai-dai da burin su, kuma wannan ya nuna cewa lallai kotu ita ce wurin da kowa ke iya kai kukan sa a share masa hawaye
"Yau an share wa dangin Bilyaminu hawaye
" inji Baristan ya kuma ce, ko da yake an ba Maryam dama ta daukaka kara amma su na jira, a duk lokacin da aka neme su, za su ba da ba'asi kamar yadda suka saba saboda a tabbatar da wannan hukunci
Saurari rahoto cikin sauti
Dubi ra’ayoyi
Mahaifin Leah Sharibu, ya bayyana cewa bashi da tabbacin sahihancin rahoton da aka yayata a wadansu jaridun Najeriya, da ke cewa Leah ta haifi da namiji bayan Musuluntar da ita da kuma yi mata auren dole da wani kwamandan kungiyar Boko Haram ya yi
A cikin hirarshi da Sashen Hausa, Nathan Sharibu ya ce kawo yanzu, babu wata hukuma da ta tuntube shi dangane da Leah, saboda da haka bashi da wani bayani game da rahoton da ya karanta a yanar gizo
Leah Sharibu, ita ce yarinya daya tilo da ta rage a hannun kungiyar Boko Haram, daga cikin ‘yan makarantar sakandaren Dapchi dari da goma da kungiyar Boko Haram ta sace ranar goma sha tara ga watan Fabrairu shekara ta dubu biyu da goma sha takwas a lokacin tana da shekaru goma sha hudu
Kungiyar ta saki sauran ‘yan mata dari da hudu da suka rage da rai, amma ta ci gaba da garkuwa da Leah saboda da taki musulunta
Shugaban Najeriya Muhammadu Buhari ya sha nanata niyar gwamnatinsa ta ceto Leah da kuma sauran mutanen da kungiyar Boko haram ke garkuwa da su
Domin karin bayani saurari rahotan Haruna Dauda

Dubi ra’ayoyi
Rahotan da kungiyar fafutukar yaki da cin hanci da rashawa ta kasa da kasa Transparency International ta fitar a kan Najeriya, na nuni da cewa an samu karuwar cin hanci da rashawa maimakon raguwarsa

Rahotan da kungiyar ta fitar na nuni da cewa Najeriyar tazo ta 146 a jerin kasashen da suka fi kowacce ‘kasa cin hanci a duniya
Ga dukkan alamu an samu takaddama tsakanin kungiyar Transparency International da hukumomin dake yaki da cin hanci da rashawa a Najeriya, game da rahotan da ke cewa maimakon cin hanci ya ragu, karuwa yake a kasar
A rahotan da aka fitar cikin kasashe 180, Najeriya ita ce ta zo ta 146 a shekarar 2019
Wanda haka ke nuna cewa Najeriya ta ci baya
Sai dai Najeriya na cewa wannan rahotan bai yi mata adalci ba
Ministan Shari’a na Najeriya, Abubakar Malami, ya bayyanawa sashen Hausa irin kokarin da gwamnatinsu take yi a yaki da cin hanci da rashawa ta hanyar samar da dokoki
Biyo bayan sukar da Najeriya ta yi game da rahotan, Muryar Amurka ta tuntubi shugaban kungiyar a Najeriya, Auwal Musa Rafsanjani, wanda ya ce abu ne a bude karara domin duk mutumin da ke ciki ko wajen kasar ya san cewa akwai cin hanci da rashawa a kasar
Domin karin bayani saurari rahotan Umar Farouk Musa

Dubi ra’ayoyi
A wani sabon salo na yaki ba kungiyar Boko Haram, sojojin Najeriya sun shammace su, inda su ka yi masu barin wuta a wuraren boyewarsa da dama a arewa maso gabashin kasar
Wannan jerin farmakin da aka kai ma ‘yan bindigar, ya faru ne a daidai lokacin da su kuma ‘yan ta’addan su ke kokarin dannawa garin Gamboru Ngala cikin motoci dauke da muggan bindigogi, amma su ka yi rashin sa’a, sojojin Najeriya su ka masu kaca kaca
Haka zalika, sojojin Najeriya sun kai farmaki ma ‘yan Boko Haram din a wasu sassa da dama – wani lokacin ma har da hadin gwiwar sojojin kasar waje
Rahoton da rundunar sojin Najeriya ta fitar na nuwa cewa an kashe ‘yan Boko Haram da dama a hare-haren na bazata
Ga wakilinmu Hassan Maina Kaina da cikakken rahoton:


Dubi ra’ayoyi
Bayan da Hukumomi a Najeriya, su ka amince da kafa kungiyar tsaro ta “AMOTEKUN” da wasu jihohin kudu maso yammacin kasar suka yi, Mataimakin shugaban Najeriya Yemi Osinbajo ya jagoranci taron yanke matsayar cewa gwamnonin su koma jihohinsu don a tsara doka a majalisun su don ayyukan rundunar su zama bisa doka
Batun kafa rundunar ta “AMOTEKUN” ya jawo muhawara mai zafi musamman daga al’ummar arewacin Najeriya da ke ganin tamkar yankunan na Yarbawa na neman ware kansa ne a kaikaice daga sauran sassan kasar
Shugaban kungiyar gwamnonin yankin kudu maso yamma, Gwamna Rotimi Akeredolu na jihar Ondo ya ce, an umarce su, da su koma don tsara dokar rundunar ta “AMOTEKUN”
Alhaji Awaisu Giwa Kuta ya nuna takaicin ba da damar gudanar da rundunar da ya ce, hakan zai iya kawo rabuwar kan ‘yan Najeriya
Kamar daukar mataki makamancin hakan su ma gwamnonin arewa ta tsakiya sun yi taro don kaddamar da rundunar da su ka ce ta ‘yan sandan cikin al’umma ne, wato ‘yan kato da gora masu mutunta sarakuna
Gwamna Abdullahi Sule na Nassarawa ya kare muradin rundunar
Saurari cikakken rahoton wakilin muryar Amurka, Nasiru Adamu El-hikaya
Dubi ra’ayoyi
A Najeriya, takaddama ta kunno kai a tsakanin Mahukunta da Kungiyoyi masu zaman Kansu da ‘yan siyasa akan batun soke zababbun Shugabanin Kananan Hukumomi sanan a maye gurbinsu da shugabanin rikon kwarya, inda suka ce za su dauki mataki don gaggauta sauya dokar da ta kafa kananan hukumomin
Wanan takaddamar ta samo asali ne daga wasikar da Atoni Janar na kasa ya aika wa wani Gwamnan jihar Kudu maso yama akan cire zababbun Shugabanin Kananan hukumomi sanan ya nada na rikon Kwarya
Abin da ya dauki hankalin Kungiyoyi masu zaman kansu, kamar su Shugaban Kungiyar “Save Da Change” Alhaji Bashir Dan Musa, wanda ya bayyana ra'ayinsa cewa a gaggauta gyara kundin tsarin mulkin kasa domin a bai wa kananan hukumomin damar yi wa talaka aiki, saboda su ne suke kusa da al'umma masu kada kuri'a a lokacin zabe
Wani Masanin Kimiyar zamantakewar dan Adam kuma malami a Jami'ar Abuja, Dokta Abubakar Umar Kari, yana ganin an dade ana wannan Ja-in-ja akan batun hukumomin, amma laifin na kundin tsarin mulki ne, sanan kuma akwai wadanda ke goyon bayan ba wa kananan hukumomin ‘yancinsu, kuma akwai wadanda ke goyon bayan Gwamnoni, wadanda suke wa yunkurin ‘yancin kananan hukumomin kafar angulu
Saurari cikakken rahoton wakiliyar Muryar Amurka, Medina Dauda

Dubi ra’ayoyi
Hukumomi a Najeriya, sun amince da kafa kungiyar tsaro ta Amotekun da wasu jihohin kudu maso yammacin kasar suka yi
A farkon watan nan, jihohin Ondo, Osun, Ogun, Ekiti, Oyo da Legas, suka kafa wata rundunar tsaron ta Amotekun
Manufarsu kamar yadda suka fada, ita ce, su yaki matsalar tsaro a yankin
Sai dai Babban Atoni Janar din Najeriya, Abubakar Malami, ya fito a kwanin baya ya ayyana matakin a matsayin abin da ya "sabawa doka
"
Hakazalika, lamarin ya janyo muhawara a tsakanin jama'ar kasar, inda yayin da wasu ke goyon bayan matakin wasu kuwa akasin hakan suke nunawa
Matakin amincewa da kungiyar tsaron, ya biyo bayan wata ganawa da gwamnonin suka yi da mataimakin shugaban Najeriya, Prof
Yemi Osinbajo a ranar Alhamis
Zaman ya hada har da Atoni Janar Malami da kuma Sufeton ‘yan sandan Najeriya Mohammed Abubakar
Mai Magana da yawun mataimakin shugaban kasa Laolu Akande, ya ce gwamnonin ne suka nemi ganawa da shugaban kasa Muhammadu Buhari a kan wannan batu da ke ci gaba da janyo muhawara
“Zama ya yi ma’ana kana an samu fahimtar juna kan mataki na gaba game da batun” Akande ya ce cikin wata sanarwar da ya fitar
Sai dai masana tsaro a Najeriya irinsu, Aliko El Rashid Harun na nuna fargabrsu kan wannan mataki da gwamnatin tarayya ta amince da shi
A cewar shi, gwamnati ta yi amai ta lashe abin da ya kuma ce mai yiwuwa ne nan da ‘yan watanni kadan a samu rikici tsakanin jami’an tsaron tarayya da na jihohin da aka kafa karkashin rundunar Amotekun
Ana su bangaren, masana shari'a irinsu Barr
Yakubu Sale Bawa, na ganin kafa wannan rundunar tsaron bai sabawa dokokin kasa ba
Saurari cikakken rahoton Hassan Maina Kaina kan wannan batu:

Hukumar da ke dakile yaduwar cututtuka a Najeria ta NCDC, ta fitar da matakan da jama’ar kasar za su bi domin kare kansu daga kamuwa da sabuwar cutar “Coronavirus
”
Cutar Coronavirus, wacce ta bulla a kasar China a farkon watan nan, ta halaka mutum 17 kana wasu mutum sama da 400 na dauke da cutar
Alamomin cutar sun hada da tari da matsalar yin numfashi
Wata sanarwa da hukumar ta fitar a jiya Laraba, ta zayyana wadannan matakan dakile yadawa da kamuwa da cutar a tsakanin al’uma:
- Wanke hannaye akai-akai da sabulu da kuma ruwa mai gudana
- Rufe baki da hanci (da hankici) a duk lokacin da mutum zai yi tari ko atishawa
- Mutum zai iya amfani da jikin hannunsa ya kare bakinsa idan zai yi atishawa – ko da babu hankici
- Ku guji yi wa kanku magani, ku garzaya asibiti mafi kusa idan kun ji alamar cutar, kamar tari ko matsalar yin numfashi
- Jami’an kiwon lafiya su bi ka’idojin da aka shimfida wajen gujewa kamuwa da cuta idan suna kulawa da marasa lafiya, sannan su bibiyi wuraren da mara lafiyan ya je a baya
Sannan sanarwar ta NCDC, ta kara da cewa tana kan samar da wata tawagar kwararru wacce za ta sa ido kan yiwuwar bullar cutar a Najeriya tare da dakile hanyoyin da za a iya shiga da ita cikin kasar
Hukumar da ke dakile yaduwar cuttuttuka a Najeriya ta NCDC, ta ce an saka jami’an kiwon da ke filayen jirage da hanyoyin shiga kasar cikin shirin ko-ta-kwana
Matakin na zuwa ne bayan bullar sabuwar cutar Coronavirus a kasar China
“Za a iya bincikar lafiyar matafiya daga yankin Wuhan zuwa Najeriya yayin da suka isa kasar, a ga ko suna da alamun cutar
” Wata sanarwa da hukumar ta NCDC ta fitar ta ce
Hukumomin na Najeriya, sun kuma ba jama’ar kasar shawarar su “kwantar da hankulansu
”
A jiya Laraba, Hukumar Lafiya ta Duniya WHO, ta gudanar da wani taron gaggawa domin tattauna batun bullar cutar
Bayanai sun yi nuni da cewa, cutar ta fi yaduwa ne a birnin Wuhan da ke tsakiyar kasar ta China
Kwayoyin cutar na kuma iya rikidewa su koma na cutar nan mai toshe hanyoyin numfashi ta SARS
Ya zuwa yanzu, hukumomi a Beijing sun tabbatar da mutuwar mutum 17 sannan wasu sama da 400 sun kamu da cutar
Mafi aksarinsu mutane ne da suka manyanta
Baya ga kasar ta China, an samu bullar cutar a wasu daidaiku kasashe da suka hada da Thailand, Japan, Tarayyar Korea da kuma Amurka
Dukkan wadanda aka samu da cutar a wadannan kasashe, an samu alaka ta tafiya da suka yi zuwa wasu yankunan China


Dubi ra’ayoyi
A Najeriya, cacar baki ta barke tsakanin rundunar sojin kasar da Tarayyar Turai game da koma bayan da ake samu da 'yan ta'addan Boko Haram
Majalisar dokokin Tarayyar Turai ta ce yakin da ake gwabzawa da mayakan
Boko Haram ya ki karewa, sai dai ma koma baya da ake fuskanta, ganin yadda abubuwa suke faruwa a 'yan makonnin nan
Majalisar ta Turai ta ce yankan rago da aka yiwa wasu mutane 11 da 'yan ta'addan ke garkuwa dasu, da harin da mayakan Boko Haram suka kaiwa babban kwamandan rundunar Operation Lafiya Dole, da karuwar hare hare a yankin, duk wasu alamu ne da ke nuni da kara tabarbarewar tsaro a kasar
Amma cikin wani martani na gaggawa, Babban Hafsan Hafsoshin Rundunar
sojin kasar Tukur Buratai, ya jaddada cewa sojojin na
samun nasara a fafatawar da su ke yi da mayakan Boko Haram a yankin arewa maso gabas da ma sauran sassan kasar
Daga bisani Janar Buratai ya gargadi duk masu kokarin ganin sun ruruta
wutar rikici a Najeriya, ya kirasu "makiyan Najeriya," ya kuma ce 'yan Najeriya su yi hattara da su
A saurari rahoto cikin sauti

Dubi ra’ayoyi
Magoya bayan Gwamnan jihar Kano Abdullahi Umar Ganduje da na Sokoto Aminu Waziri Tambuwal, sun cika harabar kotun kolin Najeriya, domin nuna murnarsu dangane da hukuncin da Kotun ta yanke, wanda ya ce Ganduje da Tambuwal sun tabbata zababbun Gwmanonin Jihohinsu
Sai dai Shugaban Alkalan Najeriya Tanko Mohammed bai halarci zaman ba a lokacin da kotun ta yanke hukuncin
Alkali Sylvester Ngwuta, shine ya jagorancin alkalai 4 a zaman hukuncin
Jagoran lauyoyin Ganduje mai shari'a Ibrahim ya ce babu yadda za a yi a ce alkalai 14 sun yi kuskure wajen yanke hukuncin cewa Ganduje ya ci zabe a Kano, ya kuma ce idan aka duba hukuncin kotun sauraren koke-koken zabe, da na kotun daukaka kara, da na kotun Kolin, duk hukuncin daya suka bada
A lokacin da ya ke nashi bayanin game da hukuncin, daya daga cikin lauyoyin dan takarar jam'iyyar PDP a Kano, Barista Umar Husseini Tudun Wada, ya ce sun rungumi kaddara tare da fatan za a hada kai domin a yi wa jihar Kano aiki, ganin hukuncin da Allah yayi ke nan
A halin yanzu dai kotun kolin tana ci gaba da yin shari'a game da Jihohin Bauchi, Filato da kuma Benue
Ga rahoto cikin sauti daga Abuja

Dubi ra’ayoyi
A Najeriya, yayin da babbar kotun koli ta kasar ta ayyana gobe Litinin a matsayin ranar da za ta yanke hukuncin kararrakin zabe na wasu gwamnonin jihohi da aka gabatar mata, a gefe guda kuma jam’iyyun siyasa sun yi kira ga magoya bayansu da su kaurace wa duk wani abun da zai kawo tashin-tashina a dangane da irin hukuncin da kotun kolin za ta bayyana
A Jihar Bauchi, akwai shari’a tsakanin jam’iyyar PDP da kuma jam’iyyar APC wadda ta ke kalubalantar nasarar lashe zaben da jam’iyyar PDPta yi a zaben shekarar bara
A dangane da hakan jigo a jam’iyar APC ya shawarci magoya bayansu da su kasance masu bin doka da kuma umurnin kotu
Shugaban jam’iyyar PDP a jihar Bauchi shi ma ya bukaci zaman lafiya a dangane da irin sakamakon da zai bayyana
Gamayyar kungiyoyin farar hula ta gudanar da taro a sakatariyar ‘yan jarida a Bauchi, domin yin kira ga matasa da kuma ‘yan siyasa, dangane da muhimmancin zaman lafiya
Saurari cikakken rahoton wakilin Muryar Amurka, Abdulwahab Muhammad
Dubi ra’ayoyi
Tun bayan da Gwamnatin Tarayyar Najeriya ta bayyana kafa sabuwar hukumar tsaro da gwamnatocin jihohin kudu maso yammacin kasar suka kafa, wanda ake wa lakabi da rundunar "Amotekun," a matsayin haramtacciya, batun ke ci gaba da jawo cece-kuce a tsakanin masu fashin baki da masana
Muhammad Ismail, wani tsohon Editan Jaridan Leadership, kuma mai sharhi kan al’amuran yau da kullum, na ganin idan aka bi ta barawo to kamata ya yi a bi ta mabi sawu

Lauya mai zaman kansa Barr
Idris Abdullahi Jalo na ganin lamarin ne ta fuskar sharia, in da ya ce, kafa wannan hukumar tsaro "Amotekun" ba a yi shi bisa ka’ida da doka ba
Masana a harkar tsaro kamar ASP Yakubu Sule, wani tsohon jami’in tsaro a Najeriya, ya ce ko a harkar tsaro hukumar tsaron ta Amotekun za ta iya taimaka wa jami’an tsaro
Saurari cikakken rahoton Ibrahim Abdul’aziz
Dubi ra’ayoyi
Babbar jam'iyyar adawa ta PDP a Najeriya, ta kalubalanci hukuncin da kotun kolin kasar ta yanke kan zaben gwamnan jihar Imo a farkon makon nan
A ranar Talatar da ta gabata, kotun kolin karkashin jagorancin Alkalin Alkalan Najeriya, Tanko Muhammad, ta soke nasarar da gwamna Emeka Ihedioha na jam'iyyar PDP ya samu a zaben gwamnan jihar ta Imo
Kotun ta kuma ayyana dan takarar APC, Hope Uzodinma, a matsayin wanda ya lashe zaben, wanda aka yi a watan Fabrairun 2019
Yayin wani taron manema labarai, Shugaban Jam'iyyar ta PDP, Uche Secondus, ya ce sun yanke shawarar da a sake nazari sosai kan dukkanin al'amuran da ke kewaye da hukuncin kotun kolin
Secondus ya kuma yi zargin cewa, sun lura; ana juya kotun kolin wacce ke karkashin Justice Tanko
Amma daya daga cikin lauyoyin da suka kare dan takarar Jam'iyyar APC Barr
Damian Dodo, ya ce su ba su da wata damuwa da wannan hukunci
A cewarsa, kotun koli ta yi amfani da tsarin doka ne tsantsa wajen yanke hukuncin
Barr
Damian ya kara da cewa, alkalai 7 ne suka amince da hujjojin da aka ba kotun, saboda haka zai yi wuya a soke hukuncin
Shi ma kwararre a harkokin zamantakewan dan Adam kuma Malami a Jami'ar Abuja Dokta Abubakar Umar Kari ya ce, wannan ne karon farko da kotun koli za ta yi irin wannan hukunci da ya bude sabon babi a harkar siyasar kasar
Saurari cikakken rahoto cikin sauti daga Abuja:


Dubi ra’ayoyi
Yanzu haka dai hankulan 'yan jarida a Najeriya na kara tashi sakamakon barazanar da ake yi ga rayukan 'yan jarida a kasar inda ake binsu har gida a sace su ko kuma ma a kashe su
Na baya nan shi ne kisan da wasu da ba'a gane ko su wane ne ba, suka yi wa wani dan jarida Maxwell Nashon, da ke aiki da gidan radiyon Fombina FM, a jihar Adamawa da ke arewa maso gabashi
Kamar yadda 'yan uwa da abokanan aikinsa suka tabbatar, wasu da ba'a san ko su wane ne ba suka bi dan jaridan har gida cikin dare suka fitar da shi zuwa wani waje inda suka sassare shi har ya rasa ransa
Rahotanni daga Najeriyar na cewa, wasu mata manoma ne suka tsinci Nashon shame-shame cikin jini
Abdullahi Tukur wakilin gidan radiyon Najeriya FRCN, da ke zama shugaban kungiyar wakilan kafofin yada labarai a jihar Adamawa, wato "Correspondents Chapel" ya ce wannan al'amari ya matukar kada su
Ya kuma yi kira da a tabbatar an zakulo wadanda suka aikata wannan mummunan aiki
Shi dai Nashon ya taba aiki da FRCN
Rundunan 'yan sandan jihar Adamawa ta bakin kakakinta DSP Suleiman Yahya Nguroje, ya tabbatar mana da faruwan wannan lamarin da kuma matakin da aka dauka
Cikin kwanakin nan an samu karuwar cin zarafin 'yan jarida a Najeriya, batun da ke kara ta da hankulan manema labarai
Ga rahoto cikin sauti daga jihar Adamawa

Dubi ra’ayoyi
Hukumomin Najeriya, sun ce kafa rundunar tsaro ta "Amotekun" da jihohin kudu maso yammacin Najeriya suka yi, ya sabawa dokar kasa
A makon da ya gabata ne gwamnonin Jihohin kudu maso yammacin Najeriya, suka kaddamar da wani shiri na samar da jami’an tsaro mallakar jihohin da ake kira "Amotekun
"
Sai dai gwamnatin tarayyar ta ba da sanarwar cewa, hakan ya sabawa kudin tsarin mulkin kasa
Sanarwar da mai bai wa Ministan Shari’a kuma Atoni Janar Abubakar Malami shawara, Dr
Umar Jibril Gwandu ya sakawa hannu, ta ce matakin ya sabawa doka

Ana dai ganin cewar gwamnatin tarayya ta gaza wajen samar da tsaro, shi ya sa jihohin suka tashi tsaye wajen samar da jami’an tsaro mallakarsu
“Babu wata doka da ta bai wa gwamnoni damar kirkirar kowace irin runduna don samar da tsaro, wannan wani aiki ne da ya rataya a wuyan gwamnatin tarayya
" inji Dr
Gwandu, yayin wata tattaunawa ta wayar tarho da ya yi da Muryar Amurka
Ya kara da cewa, wannan jami’an tsaron ba su da wani hurumin gabatar da aiki
Ya kuma musanta zargin da ake yi cewa, gwmanati ta gaza wajen samar da tsaro, inda ya kara da cewar “gwamnati na iya kokarinta na ganin ta samar da tsaro, don kuwa babu inda ta gaza a wannan fannin
Ya zuwa yanzu, babu wani rahoto da ya nuna ko gwamnonin yankin kudu maso yammacin na Najeriya sun mayar da martani kan wannan sanarwa ta hukumomin Najeriya
Amma kungiyar daliba ta kasa NAN, ta nuna goyon bayanta ga kafa rundunar, tana mai cewa tana taimakawa wajen yaki da masu satar mutane, kamar yadda jaridar Thisday ta ruwaito a wannan mako
Ga hirarsu cikin sauti

Dubi ra’ayoyi
A yau ma dai Alkalin Alkalan Najeriya, Tanko Mohammed, wandan shi ne ya jagoranci lawyoyi bakwai da ke sauraren shari'ar zabukan gwamnonin jihohi bakwai har da na Kano da Sokoto, ya sake daga ranar da za su yanke hukunci akan zaben gwamnan Jihar Kano
Wannan shi ne karo na uku da kotun koli ta dage shari'ar zaben gwamnan Jihar Kano zuwa ranar Litinin 20 ga wannan wata na Janairu
Kwamitin alkalai 7 a karkashin jagorancin babban Alkalin Tarayya, Jusitce Tanko, ya yanke shawarar sake dage yanke hukunci akan karar saboda bukatun da Lauyoyin Ganduje, da na Abba Gida-Gida suka gabatar a gaban Kotun
Daya daga cikin lauyoyin Ganduje Musa Abdullahi Lawal ya bayyana cewa yadda suka yi ta nanantawa dai ba za ta canza zani ba saboda su 'yan PDP suna korafi ne cewa da an ayyana wanda ya ci zabe a ranar 9 ga wata, da ba a yi "Inconclusive" ba har a maimata zabe a wasu mazabu
Ya ce kuma abin lura shi ne, wasu wurare da aka sake zaben akwai inda masu rajista suka kai dubu 40, wanda ya nuna cewa sun fi yawan kuri'un da aka ce yana tsakanin 'yan takaran su biyu
Saboda haka, su suna da yakinin cewa Ganduje ya lashe zabe kuma zai ci gaba da zama gwamnan Kano
Amma ga Barr
Ibrahim Isa Wangida wanda ya ke cikin tawagar dan takarar PDP Abba Gida Gida, yana ganin wannan kotun koli ita ce kotun "Allah ya isa" saboda haka suna da yakinin za ta gyara kurakuran da kotunan baya suka yi a baiyana sakamakon za6en
Kenan za su lashe amansu a ranar 20 ga wannan wata su bayyana Abba Gida Gida a matsayin wanda ya ci zaben Kano
Magoya bayan APC irin su Sanata Kabiru Ibrahim Gaya, sun ce Ganduje ne ya lashe zaben Kano kuma rana ba ta karya, suna masu fatan a ranar 20 ga wannan wata haka za bayyana
Shi kuma Ali Madakin Gini mai goyon bayan Abba Gida Gida, yana ganin a ranar 20 ga wata za a bayyana Abba a matsayin wanda ya ci zaben Kano
An dage hukuncin jihohin Binuwai, Filato, da Bauchi su ma sai nan gaba
A saurari cikakken rahoto cikin sauti daga Abuja



Dubi ra’ayoyi
Mayakan kungiyar Boko Haram sun yi awan gaba da mutane 14 a garin Kwalfata dake kusa da iyakar Kamaru da Najeriya

Lamarin dai ya faru ne a wasu jerin hare-hare da mayakan Boko Haram ke kaiwa jihar Arewa Mai Nisa dake kasar Kamaru, inda a garin Kwalfata suka kama mutane 14 da suka hada da maza da mata, wadanda ya zuwa wannan lokaci babu wanda ya san inda suke
Da yake yiwa Muryar Amurka karin bayani kan hare-haren, mazaunin yankin Alhaji Yaya Barista, ya ce karancin jami’an tsaro da sakaci a yankin sune ke haddasa karuwar hare-haren da ‘yan Boko Haram ke kaiwa
Boko Haram dai na amfani da jiragen kwale-kwale a yankin biyo bayan toshe wasu hanyoyi da ruwa ya yi, lamarin da ya haifarwa jami’an tsaro tsaiko ga shiga yankunan domin bayar da kariya ga al’ummar
Domin cikakken bayani saurari rahotan Garba Awwal daga Kamaru

Dubi ra’ayoyi
Rundunar dakarun kasashen yankin tafkin Chadi ta hallaka kwamanda na uku mafi girma na kungiyar ISWAP

A wata sanarwa da kakakin rundunar kasashen yankin tafkin Chadi, Kanar Timothy Antigha ya sanya wa hannu, ta ce dakarun sun kashe mutum na uku mafi girma a kungiyar Amir Khalifa Umar
Hakan ya faru ne bayan wani mummunan farmaki ta sama da dakarun suka kai, a wani yanki da ake kira Tumbin Sabon
Shi dai Khalifa Umar na daga cikin manyan kwamandojin masu tasiri sosai a kungiyar dake ikirarin jihadi, da kuma ake nema ruwa a jallo, a cewar sanarwar
Haka kuma Khalifa Umar ya kasance shine Alkalin Alkalan kungiyar ISWAP
Da yake karin bayani kakakin hedikwatar rundunar sojojin saman Najeriya, Ibikunle Daramola, ya ce an sake kaddamar da munanan farmakin nan mai take ‘Operation Rattle Snake’ kan kungiyar Boko Haram da IS a yankin tafkin Chadi
A 'yan kwanakin nan dai, jiragen yakin Najeriya sun yi ta ruwan wuta a zirin yankin tafkin Chadi
Rundunar sajojin saman Najeriya ta ce an sami nasarori sosai akan sansanoni da wuraren taraku da na ajiye makamai duk an ruguza su
A baya-bayan nan dai rundunar hadin gwiwa ta tafkin Chadi dai na ci gaba da samun nasara tun bayan da aka nada sabon kwamanda, Majo Janar Ibrahim Manu Yusuf
Domin karin bayani saurari cikakken rahotan Hassan Maina Kaina

Dubi ra’ayoyi
Daga dukan alamu rufe iyakokin kasa da Hukumar Hana Fasakwabri ta Najeriya ta yi ya haifar da alheri, domin kuwa mai magana da yawun hukumar mukaddashin Shugaban Kwastan Joseph Attah, ya ce an samu Naira Triliyan 1
3 a maimakon Naira biliyan 937 da Gwamnati ta ba hukumar izinin samowa
Masana da masu fashin baki na ganin dole ne mahukunta su sa ido kan yadda ake gudanar da harkokin kudi da ake samu a kasar baki daya, idan ana son a samu cigaba mai dorewa kamar yadda tsohon mukaddashin Shugaban Kungiyar kwadago ta kasa Komred Isa Tijjani ya yi bayani
Ya ce ai wanan ikirari da hukumar ta yi wai ta samo karin kudaden shiga, yaudara ce kawai ta ke yi wa 'yan kasa, saboda ko an rufe boda ko an bude boda ba zai hana a yi fasakwabri ba, kuma a ganin sa ana hada kai ne da ma'aikatan hukumar hana fasakwabri ne, saboda haka ba abin da za a fasa
To saida ga mai fashin baki a al'amuran yau da kullum Mohammed Ishaq Usman, yana ganin Hukumar Hana Fasakwabri ta yi rawar gani domin ai wannan yunkuri na rufe boda hanya ce da aka yi domin a samu karin kudaden shiga, kuma an samu, sai dai yana gani dole ayi sara a dubi bakin gatari saboda akwai yarjejeniyoyi da ake da shi na kasuwanci da Kasashen da ke makwabtaka da Najeriya
Amma ga Shugaban Kungiyar mai sa ido a harkokin gudanar da mulki Auwal Musa Rafsanjani ya ce kamata ya yi a samu shugabannin da suka san abinda suke yi, saboda su sarrafa kudaden ta hanyar da zai kyautata wa al'umman kasa, ba wai a bar wa wasu 'yan kalilan masu sace kudaden ba,
Yana mai fatan a rika tantance wadanda za a rika dauka aiki mussaman aikin da ya shafi mu'amala da kudi domin a tabbatar cewa kwararru masu gaskiya ne da rikon amana
Har yanzu iyakokin kasar a rufe suke, saidai ana iya shiga kasar idan ana da sahihan takardu, ko kuma ta sararin sama ko ta iyakokin ruwa
Saurari cikakken rahoto cikin sauti daga Abuja



Dubi ra’ayoyi
Rundunar 'yan sanda a jihar Filato ta tabbatar da mutuwar mutum 12 a wani hari da wasu 'yan bindiga suka kai a kauyen Kumbel da ke Gundumar Kombun a karamar hukumar Mangu da ke jihar Filato
Mai Magana da yawun rundunar 'yan sanda a jihar Filato, DSP, Mathias Tyopev, ya ce wasu mahara ne suka far ma kauyen
A cewar Irmiya Datim, mutum 14 ne maharan suka kashe a kauyen, ya kara da cewa a yanzu haka mutane na kauracewa gidajensu, suna barin gari domin fargaba
A jihar ta Filato, akan dai samu rashin jituwa a lokuta da dama tsakanin makiyay da manoma, batun da kan haifar da asarar rayuka da dukiyoyi
Sai dai tsohon sakataren kungiyar Miyetti Allah a jihar Filato, Abdullahi Ardo ya ce, ba su da masaniyar wadanda suka kai harin, amma ya roki jama'a da su kai zuciya nesa
Gwamnan Jihar Filato, a wata sanarwa da Simon Lalong ya fitar dauke da sa hannun daraktansa da ke hulda da manema labarai, Makut Macham, ya yi alkawarin hukunta duk wanda aka samu da hannu wajen ingiza wannan rikici
Saurari cikakken rahoto cikin sauti daga jihar Filato






Dubi ra’ayoyi
Masana a Najeriya na ci gaba da mayar da martini game da halin da tattalin
arzikin kasar ke ciki, yayin da ake muharawa kan sabon kudin takardar ECO

Abin ke nan da masana ke cewa kasuwannin hannun jarin kana fama da masassarar rashin sanin makomar kasa game da batun shiga wannan tsarin na bai daya a Yammacin Afirka
Matakin da Faransa ta dauka na jagorantar wasu kasashen Yammacin
Afirka na amincewa da takardar bai dayan ta ECO, ya sa kokwanto a
tsakanin masana tattalin arzikin Najeriya
Hakan ya sa wasu ke ganin, ya kamata gwamnatin kasar ta sake tunani, kan shirin, ganin yadda Faransa take juya akalar kasashen Faransa da ta rena
Dr
Dauda Mohammad Kontagora masanin tattalin arziki a Najeriya, ya ce tuni dai wannan rashin tabbas ya janyo fargaba ga masu saka jari a
kasuwannin hannayen jarin kasar
Rahotanni sun yi nuni da cewa, hamshakin dan kasuwannan dan Najeriya Aliko Dangote, shi ma ya ce zai karkatar da wasu hannayen jarinsa zuwa kasar Amurka, ganin yadda takardar kudin Naira, ko sauyawa zuwa ECO ba shi da tabbas
Sai dai a yayin da masanan ke fargaba, a cewar shugaban bankin raya
Afirka Dr
Akinwumi Adesina, wannan ba a bin fargaba ba ne
Yanzu dai 'yan Najeriya da sauran kasashen na Yammacin Afirka sun zuro
ido domin ganin ko Najeriya za ta shiga tsarin ko kuma a’a
Ga rahoto cikin sauti daga Abuja


Dubi ra’ayoyi
Tsohon gwamnan jihar Sokoto, Attahiru Dalhatu Bafarawa, ya yi gargadin cewa, rikicin kirkirar sabbin masarautu a jihar Kano, zai iya shafar sauran masarautun da ke yankin arewacin Najeriya
"Maganar a yi masarautu a Kano ba ta ko taso ba, in dai ana haka, sarauta za ta lalace a arewa
" Inji Bafarawa
Bafarawa ya yi wadannan kalamai ne, yayin wata ziyara da ya kai ofishin Sashen Hausa na Muryar Amurka a Washington
Ya kara da cewa, tuntuni, shugaba Muhammadu Buhari ya kamata ya sa baki a wannan magana a "matsayinsa na shugaban kasa kuma dan arewa," yana mai cewa, shi kadai ne zai iya shawo kan lamarin
An dai kwashe watanni da dama ana takun saka, tsakanin masarautar Kanon da gwamna Abdullahi Umar Ganduje
Lamarin ya kai ga Ganduje ya kirkiri wasu sabbin masarautu hudu, matakin da wasu ke ganin martani ne ga Sarki Muhammadu Sanusi II, wanda ake zargin yana yawan sukar lamirin gwamnatin jihar

Tsohon gwamnan jihar ta Sokoto, wanda ya ce maganar da ya yi ta "ra'ayinsa ne na kansa," ya kara da cewa, "tun da ma ban goyi bayan raba Kano ba
"
"Bai kamata a zo ana wasa ana sa siyasa a masarauta irin ta Kano ba
"
Saurari hirarsu cikin sauti



Dubi ra’ayoyi
Yanzu dai kimanin makwanni biyu kenan da janye dakarun kasar Chadi daga Najeriya, a dai dai lokacin da hare haren Boko Haram ke kara zafi, lamarin da masu ruwa da tsaki ke bayyana damuwa a kan wannan mataki
Wani masanin harkokin tsaro Dakta Kabiru Adamu ya ce janyewar sojojin Chadi na iya haifar da gibi musamman a arewacin jihar Borno da zirin tafkin Chadi
Ya ce “kasancewar su ya inganta tsaro a yankin, toh janyewa da suke yi yanzu ya bar gibi"
Ya ci gaba da cewa labaran dake zuwa musu na cewa mazauna kauyukan da aka janye sojojin sun fara barin wurin
Shi ma Manjo Janar Junaidu Bindawa tsohon babban kwamanda ne na rundunar yaki da Boko Haram a arewa maso gabashin Najeriya, ya ce abin ban al’ajabi ne da aka janye sojojin kai tsaye
Ya kara da cewa akwai wasu matakai da ya kamata a bi kanfin janye sojojin da yawan su ya kai dubu da ‘yan kai
Janar Bindawa ya ce kamat ya yi a fara janye jami’an da ba a tsananin bukatar su kafin bayan wani lokaci sai a janye sauran, kuma za a yi hakan ne a wata yarjejeniya tsakanin gwamnatocin Najeriya da Chadi
Amma ficewar da suka yi a daidai wannan lokaci da ya kamata an jinkirta
Dakta Kabiru Adamu ya ce akwai bukatar daukar matakan gaggawa daga rundunar sojojin Najeriya
Ya ce kungiyoyin Jamā'at Ahl as-Sunnah lid-Da'wah wa'l-Jihād da reshen kungiyar IS na Afrika ta yamma za su iya amfani da damar janyewar sojojin Chadi su kai hare hare a wadannan wurare, idan sojojin Najeriya basu dauki mataki a cikin dan lokaci ba
Sashen Hausa na Muryar Amurka ya yi kokarin jin ta bakin sojojin Najeriya, amma ya ci tura, sai dai fadar gwamnatin Najeriya ta bayyana cewar wannan janyewar da sojojin Chadi suka yi babu wata barazanar tsaro da hakan ka iya haifarwa duba da matakan da helkwatar tsaron kasar ke shirin dauka nan bada jimawa ba
Domin karin bayani saurari rahoton Hassan Maina Kaina daga Abuja:

Dubi ra’ayoyi
A jihar Kano, an gudanar da wani taron kasa da kasa don tattauna hanyoyin ceto kananan yaruka dangin yaren Chadi
A jiya Talata ne aka fara wannan taron na kwanaki biyu, inda masana kimiyyar nazarin harsuna daga Jami’o'i da cibiyoyin nazarin ilimi mai zurfi daga ciki da wajen Najeriya ke gabatar da Makala
Cibiyar bincike kan kimiyyar harsuna da fassara ta jami’ar Bayero a Kano, da hadin gwiwar sashen nazarin harsunan Najeriya, da na ketare na jami’ar ne suka shirya taron
Taron ya maida hankali ne akan batun ceto kananan harsuna da aka fi sani da `yan gidan Chadi, wadanda galibin su ake amfani da su a yankin Arewa maso gabashin Najeriya, zuwa kasashen da ke makwabtaka da kasar ta wannan bangare
Shugaban Jami’ar, Farfesa Muhammad Yahuza Bello ya yaba da rawar da cibiyar, da kuma sashen koyar da harsunan Najeriya na jami`ar ke takawa wajen bunkasa wannan fannin, ya jaddada cewa malamai da ke nazari akan harshen Hausa da dangoginsa na cikin jerin wadanda ke iya cin gajiyar tsarin tallafi kan bincike da nazari na hukumar TETFUND da ke tallafawa harkokin ilimi mai zurfi a Najeriya
Jakadiyar kasar Poland a Najeriya, Ms
Joanna Tarnawska, ta ce taron manazarta irin wannan na karfafa dangantaka tsakanin al’umomin kasashe
Taron ya kunshi bikin karrama Farfesa Nina Pawlak wadda ke koyar da harshen Hausa a Jami’ar Warsaw da ke kasar Poland
Saurari rahoto cikin sauti daga jihar Kano


Dubi ra’ayoyi
Jami’an sojojin Najeriya na rundunar Operation Lafiya Dole, sun yi yunkurin kwashe mutanen kauyukan Jakana da Minok da ke karamar hukumar Kaga a jihar Borno, sakamakon zargin cewa akwai alaka tsakanin mutanen kauyukan da ‘yan kungiyar Boko Haram
Sai dai bayan da kwamandan rundunar Lafiya Dole, Olusegun Adeniyi ya gana da gwamnan jihar Borno Babagana Umara Zulum, ya umarci janye wannan yunkuri na sojojin
Gwamnan jihar Borno ya bayyana cewa basa goyon bayan tayar da mutanen daga kauyukan su, amma suna goyon bayan sojojin su yi bincike domin zakulo duk wadanda ke fakewa suna aikata laifi
A kwanan nan dai sojojin Najeriya na fuskantar hare-hare daga mayakan kungiyar Boko Haram, wanda hakan ya sa suke zargin ‘yan bindigar na fitowa ne daga wadannan kauyuka suna far musu
Tun da safiyar ranar Talata ne aka datse hanyoyin garin Maiduguri zuwa Damaturu, inda jami’an sojin suka yi ta shiga kauyukan da manyan motoci da nufin kwashe mazauna kauyukan
A cewar wasu mazauna kauyukan da Muryar Amurka ta zanta da su, sojojin sun tara su guri guda, suka kuma kirga su tare da sanar da su zasu kwashe su domin akwai ‘yan Boko Haram a cikinsu
Sai dai da aka tambayesu ko an taba kama wani ‘dan Boko Haram a kauyukan? Sun ce ba a taba ba
Domin karin bayani saurari cikakken rahotan Haruna Dauda

Dubi ra’ayoyi
An gudanar da zanga-zangar lumana ranar Talata a jihar Adamawa, kan karuwar rashin tsaro da garkuwa da mutane, inda masu zanga-zangar su ka yi kira ga shugaban Najeriya Muhammadu Buhari, ya kawo musu dauki
Masu zanga zangar sun kafa shingaye a manyan hanyoyin dake shiga fadar gwamnatin jihar ta Yola, kana sun rike kwalaye masu rubutu kamar hala “ Satar mutane ya wuce gona da iri a Girei”, Ya kamata gwamnatin ta kawo mana dauki” da kuma “ A bamu tsaro a Girei”
A cikin wannan lokaci, an samu batun yawan satar mutane a wasu garuruwan jihar Adamawa, lamarin dake hana mazauna yakunan barci
Wannan matsala ta garkuwa da mutane domin neman kudin fansa na hana jama'a barci a yanzu musamman a arewacin Najeriya
Yankin Girei, a jihar Adamawa na cikin yankunan da lamarin ya munana, batun da ya kai al'umomin yankin kafa kungiyoyin Sakai na matasa, da har suka samu nasarar cafke wasu da ake zargi, kuma suka danka su ga ‘yan sanda, amma wata sabuwa ta kunno da har ta kai jama'ar gari sun fusata tare da gudanar da zanga-zanga tare da rufe babbar hanyar garin da ya hade garin da fadar jihar
Sakamakon wannan takaddamar ne ya sa shugaban karamar hukumar da jami'in ‘yan sandan garin da kuma wasu shugabanin al'umma garzayawa zuwa shedikwatar ‘yan sandan jihar Adamawan, inda suka gana da kwamishinan ‘yan sandan jihar CP Audu Madaki
Kamar yadda bincike ke nunawa baya ga matsalar Boko Haram, yanzu haka ba wata matsalar dake neman gagaran kundila kamar ta masu garkuwar
Domin karin bayani saurari rahoton Ibrahim Abdulaziz daga birnin Yola:

Dubi ra’ayoyi
Kungiyar rajin adalcin da al'amuran mulki SERAP ta bukaci shugaba Muhammadu Buhari, mataimakinsa Prof
Yemi Osinbajo, gwamnoni da mataimakansu, su bayyana dukiyar da suka mallaka cikin wa'adin kwana 7
SERAP ta bukaci bayyanan dukiyar manyan jami'an siyasar ne kamar yadda suka mika bayanan bisa tanadin doka ga hukuma ko kotun da'ar jami'an gwamnati

Kungiyar ta nemi bayanin bisa dokar nan ta 'yancin samun labaru ko bayanai daga gwamnati; ta na mai cewa rashin bayyana dukiyar a fili baya taimakon gaskiya da amana

Bayan karewar wa'adin, matukar jami'an ba su bayyana dukiyar ta su ba, SERAP ta ce za ta dau matakin da ya dace don tilasta su, su bayyana dukiyar
Shugaban wanda ya sha sukar rashin bayyana dukiyarsa a lokacin da ya hau mulki a 2015 ya fito da kanun bayanan dukiyar ta sanarwa daga Kakinsa Malam Garba Shehu
Ko a wannan karo bayan dawowarsa mulki a 2019, bayanin ya nuna ba wani sauyi da a ka samu a dukiyar ta shugaba Buhari don bai bude wasu ma'ajiyu a bankuna ba
A bayanan da a ke da su, mataimakinsa Osinbanjo, ya fi shi yawan kudi
A kowanne lokaci jami'an labarun shugaba Buhari na nuna tara dukiya ba ta gaban shugaba Buhari
'Yan adawa na caccakar shugaban da cewa ya na da dabarun boye abin da ya mallaka ko na 'yan uwa da iyalansa
Buba Galadima ya fito da wani zargi da ya shafi gidan shugaban duk da dai fadar ta yi watsi da zargin
Duk da matsin lambar SEPAP ga kotun da'ar ma'aikatan, ta ki bayyana bayanan dukiyar shugaban da sauran jami'an zartarwa da nuna dokar majalisa kai-tsaye ba ta ba ta dama ba
A saurari cikakken rahoto cikin sauti daga Abuja


Dubi ra’ayoyi
Wasu matasa biyu sun gamu da ajalinsu bayan da suka hura wutar gawayi don dumama dakinsu saboda tsananin sanyin da ake fuskanta a wasu sassan Najeriya
Tun dai a farkon wannan watan na Janairun 2020, sanyin hunturu mai tsanani ya sauka a cikin garin Jos da ke jihar Filato, da kuma wasu jihohin da ke Arewacin Najeriya,
Hakan ya sa jama'a suka yi ta neman hanyoyin dumama jikinsu, da kuma makwancinsu
Mamatan sun hada da Saminu Idris da abokinsa Idris Dahiru da ke unguwar Gangare a garin Jos da ke jihar Filato tsakiyar arewacin Najeriya
Shaidu sun ce sun hura wutar gawayi ne suka rufe kansu a daki, inda hayakin gawayin ya suke su suka mutu
Ko da yake, wani dan uwan daya daga cikin mamatan, ya ce ya ga kafar daya daga cikinsu ta kone a lokacin da ya balla dakinsu domin ya cece su
A saurari cikakken rahoton Zainab Babaji cikin sauti daga jihar Filato:


Dubi ra’ayoyi
'Yan kwanaki bayan kisan Janar Qassem Soleimani, na kasar Iran sanadiyar wani harin sama da Amurka ta kai a Iraq, masu fashin baki a kasashen duniya na ci gaba da tofa albarkacin bakinsu, game da abinda lamarin ka iya haifarwa
A wata hira da Muryar Amurka ta yi da Farfesa Djibo Hammani dake jamhuriyyar Nijar, ya ce bayan kisan Soleimani, barazanar da Amurka ta yi akan sake kai hari a yankin da ‘yan Shi’a su ke, babban abun damuwa ne
Wadannan ‘yan Shi’ar ‘yan kasar Saudiyya ne, kuma a yankinsu rijiyoyin danyen mai su ke
Wannan sabuwar barazanar ta Amurka ga Iran, ta sa jama’a a ko ina juyayi, da nuna damuwa ganin cewa idan haka ta faru, kasar Saudiyya zata shiga cikin lamarin, kuma yaki na iya barkewa, yaki idan an san farkon sa, ba a san karshen sa ba

Ga karin bayani cikin sauti
Shi ma Farfesa Usman Bugaje ya bayyana irin ta shi fahimtar, yakin duniya na farko da na biyu, duk irin wadannan abubuwan ne suka janyo su
Ba a fatan haka ta faru tsakanin Amurka da Iran, domin idan yaki ya barke tsakanin su, ba Amurka da Iran kadai ne za su wahala ba, kusan duk kasashen duniya abin zai shafe su
Farfesa Bugaje, ya na ganin cewar alakar kasashen duniya za ta karu, domin zata hada kan wasu, ta kara masu karfi, ta kuma raba kan wasu
Ga hira da Farfesa Usman Bugaje cikin sauti
Dubi ra’ayoyi
Rikici a gabas ta tsakiya ka iya haddasa tashin farashin danyen mai a duniya, lamarin da masana ke ganin hakan zai iya shafa ko habbaka tattalin arzikin Najeriya

A dai dai lokacin da kasar Iran ta sha alwashin daukar fansar harin da Amurka ta kai ta sama, da ya hallaka babban kwamandan zaratan sojojin juyin juya hali na Iran, Qassem Soleimani, manazarta na ganin zai iya shafar dukkan yankin gabas ta tsakiya, da ma wasu kasashen duniya
Farfesa Bello Muhammad Bada, malami a jami’ar Usmanu Danfodiyo ta Sokoto, kuma mai sharhi akan al’amura, ya bayyana yadda lamarin zai shafi kasashen Africa musamman Najeriya mai arzikin man fetur, a bangaren tattalin arziki

A cewar Farfesa Bello, Najeriya ta dade ba ta samu kudin shiga ba kamar wanda ta samu lokacin yakin Iraqi, saboda haka ake ganin idan wani tashin hankali ya faru tabbas farashin mai zai tashi, inda kasashen da ke fitar da Mai irin su Najeriya zasu kara samun kudin shiga
Sai dai a bangare guda kuma, bayan karin kudin shigar da Najeriya za ta samu, za ta sayo tataccen mai wanda sai ta biya sama da abin da take biya a baya
Domin karin bayani saurari cikakkiyar tattaunawar da Farfesa Bello Muhammad Bada


Dubi ra’ayoyi
A makon da ya gabata ne dai Shugaba Muhammadu Buhari na Najeriya ya gana da hafsoshin sojin Najeriya, inda aka tattauna yiwuwar fara janye sojoji daga wasu yankunan kasar, domin bai wa 'yan sanda da sauran jami'an tsaron da ba sojoji ba damar tsare yankuna
To sai dai kuma wannan batu na cigaba da janyo cece kuce, inda wasu ke ganin zai taimaka wajen rage zarge zargen da ake wa sojoji na wuce makadi da rawa, yayin da wasu kuma ke ganin da sauran rina a gaba
Wasu talakawa a jihohin Adamawa da Taraba da ke cikin jihohin dake da sojoji akan manyan tituna sakamakon tabarbarewar harkokin tsaro sun bayyana fargabansu kan wannan matakin, wasu kuma ke yabawa
Mallam Muhammad Ismail, tsohon editan jaridar Leadership dake nazari kan abubuwan dake faruwa a yankin arewa maso gabas yace akwai bukatar karatun ta natsu kafin a dau matakin janyewar
Su ma kungiyoyi masu zaman kansu sun bayyana nasu ra’ayoyin
Ga dai wakilin Sashin Hausa Ibrahim Abdul’aziz da cikakken rahoton:

Dubi ra’ayoyi
Ganin cewa a wanan sabon shekara ta 2020, Najeriya ta ci gaba da dangantaka ta kasuwanci da Kasar sin (China), ya sa kwararru a fanin tattalin arziki da masu fashin baki a al'amuran yau da kullum na bayyana abin da su ke hange akan yadda kasar za ta amfana, ko akasin haka, a yarjejeniyoyi da ta shiga da kasar Sin ganin cewa har yanzu matasa kashi 60 cikin 100 na fama da rashin ayyukan yi a Najeriya
Idan ba a manta ba, a ranar 12 ga watan Yuni na bara da aka yi bukin tunawa da Ranar Demokradiyya a Najeriya, Shugaba Muhammadu Buhari ya ce ba abin da zai hana Najeriya cigaba tunda kasashe irinsu China da Indiya da Indonesia su ka ci gaba
Ya ce a cikin wadannan kasashen, Indiya ce kadai ta samu cigaba a karkashin mulkin Demokradiyya
Wadannan kalamai na Shugaba Buhari sun kara wa kasar karfin gwiwa wajen shiga wasu yarjejeniyoyi na cinikayya da musayar kudade da suka kai dallar Amurka biliyan biyu da rabi, kwatankwacin Naira biliyan 875 ko kuma Yuwan biliyan 16 a kudin kasar China
Kwararre a harkar tattalin arzikin kasa da kasa Yusha’u Aliyu ya ce China ita ce ta ke da manya manyan ayyuka kuma ta shiga yarjejeniyoyin ne domin ta fadada karfin harkokin kasuwancinta a duniya baki daya, inda suka zuba Jari har na dallar Amurka sama da biliyan 8, ita kuma Najeriya ta shiga ne domin ta farfado da tattalin arzikinta da ke kokarin durkushewa
Kuma ya kara da cewa Najeriya ba za ta samu amfani wadanan yarjejeniyoyi kamar yadda China za ta samu ba
Shi ma mai fashin bakin al'amuran yau da kullum Mohammed Ishaq Usman ya ce ai biri ya yi kama da mutum domin daga karshe China za ta kare ne da azabtar da kasashen ne; domin zai yi wuya a iya biyan basussukan da aka karbo a hanun ta cikin dadi
Ga wakiliyar Sashin Hausa Madina Dauda da cikakken rahoton:


Dubi ra’ayoyi
Rahotanni na nuna cewar farashin danyen mai ya tashi a kasuwar mai ta duniya, sakamakon kisan da kasar Amurka ta yi wa babban jami'in sojan kasar Iran, Qasseem Soleimani
Farashin danyen mai dai yanzu ya tashi da kusan Dalar Amurka uku, inda kowace ganga daya ta haura dala $69
16
Kawo yanzu masu sharhi kan al'amuran yau da kullum na duniya sun yi gargadin cewar wannan matsalar za ta iya haifar da fargaba a Yankin Ta Gabas ta Tsakiya, tare da kawo cikas ga batun samar da man fetur a fadin duniya, wakilinmu na yankin Naija Delta Lamido Abubakar, ya tattauna da Idris Mikati wani mai sharhi kan al'amurran yau da kullum na duniya a Gabas Ta Tsaya, wanda ya lura cewa a duk lokacin da aka samu tashin hankali irin wannan farashin man kan tashi saboda tsaron abin da ne iya biyo baya
Mikati ya ce akwai fargabatar cewa idan aka fara yaki, jiragen dakon mai ba za su iya jigilar mai daga Gabas Ta Tsakiya zuwa yammacin duniya ba
Wannan shi ya sa mai ya fara tsada, in ji shi
Ya ce kodayake bai dace b aka yi murna saboda wani bala’in da ya abka ma wasu mutane zai amfane ka, a bayyane ta ke cewa rigimar Amurka da Iran za ta amfani Najeriya ta fuskar tattalin arziki
Ga wakilinmu a yankin Naija Delta da cikakken rahoton:

Dubi ra’ayoyi
Tsananin sanyi a garin Jos da ke jihar Pilato ya takura jama'a, yadda da dama suka kasance a cikin daki suka kasa fita gudanar da ayyukansu na yau da kullum
Tun ranar Laraba, daya ga watan Janairun 2020 ne matsanancin sanyi ya sauko a sassa daban-daban na Arewacin Najeriya
Wasu mazauna garin Jos da dama, sun ce an jima rabon da a ga irin wannan sanyi
Hukumar nazarin yanayi a Najeriya, ta yi hasasen yanayi mai sanyi a wasu sassan kasar, ciki har da Kano, Kaduna da katsina a Arewacin Najeriya
Da yawa daga cikin jama'a sun ce sanyi bana ya fi na bara, kuma dole suke lullube kansu, ko da a cikin gidajensu
Hukumomi kuma sun nem i da a yi taka-tsantsan domin akwai cututtuka da wannan sanyi zai iya haifarwa
Amma ga wasu 'yan kasuwa, lokacin samun riba ne, domin suna samun kudi daga kayan sanyi da suke sayarwa a wannan lokaci
Ga cikakken rahoto cikin sauti daga jihar Filato


Dubi ra’ayoyi
Rahotanni da kuma shaidun gani da ido sun bayyana cewa cikin dare ne mayakan Boko Haram suka kai sabon farmaki inda suka yi yunkurin shiga garin Michika da kuma wasu yankuna na Madagali da ke kusa da dajin Sambisa
Wannan sabon harin dai ya jefa al’ummar kananan hukumomin biyu da a baya suka taba fadawa hannun Boko Haram cikin fargaba na abin da ka iya faruwa
Ko da yake, kawo yanzu hukumomin tsaro a jihar ba su yi karin haske ba kan wannan harin, to sai dai kuma shugaban karamar hukumar Madagali Hon
Aiden Tsukom Pallam wanda ya tabbatar da faruwan lamarin ya yaba da namijin kokarin da dakarun Najeriya suka yi wajen fatattakar mayakan na Boko Haram
Shi dai wannan sabon harin na zuwa ne a kasa da kwanaki uku da ziyarar da babban hafsan askarawan Najeriya Lt
Janar Tukur Yusuf Burutai ya kai yankin Madagali
Ya kai ziyarar ce don ganin halin da ake ciki inda ya bayyana irin matakan da ake dauka domin kawo karshen matsalar masu ta da kayar bayan
A karshen makon da ya gabata ne, hukumomin kasar suka bayyana wnai shiri na janye dakaru daga yankin, matakin da wasu ke ganin akwai bukatar a sake tunani
Ga dai Ibrahim Abdulaziz da cikakken rahoton:

Dubi ra’ayoyi
Iyayen ‘yan matan makarantar sakandaren Chibok da suka rage hannun ‘yan ta’addan Boko Haram suna cigaba da kira ga shugaban kasa Muhammadu Buhari da sauran mahukuntan Najeriya su taimaka su kwato musu ‘ya’yan su
Kimanin shekaru shida kenan da aka sace ‘yan matan a garin Chibok da ke arewa maso gabashin Najeriya a wani samame da ‘yan ta’addan Boko Haram suka kai a makarantar sakandaren a shekarar 2014 kana suka yi awon gaba da ‘yan mata 220

A cikin shekarar 2017 ne hukumomin Najeriya suka karbo wasu a cikin ‘yan mata a wata musayar da gwamnatin ita ma ta saki wasu ‘yan kungiyar Boko Haram
Ya zuwa yanzu akwai ‘yan mata da suka kai 112 da suka rage a hannun ‘yan ta’addan ba tare da sanin makomarsu ba
Mrs
Rebecca Samuel mahaifiyar daya a cikin ‘yan matan da suka rage hannun ‘yan Boko Haram ta yi kira ga shugaban kasa da ya kara azama a kokarin kubutar da ‘yan matan
Ta kara da cewa tana sane da kokarin da hukumomin gwamnati ke yi a kan wannan batu akwai bukatar kara kaimi
Rebecca ta ce tana fuskantar kunci a rayuwarta da yawan tunani na rashin ‘yarta amma ta ce tana addu’a duk lokacin da za ta shiga bacci
Mrs
Rebecca Samuel ta yi wadannan kiraye kirayen ne a wata hira da ta yi wakilin Sashen Hausa na Muryar Amurka a Abuja, Sale Shehu Ashaka
Hukumomin Najeriya dai a baya, sun sha fadin cewa suna iya bakin kokarisu wajen ganin sun kubutar da 'yan matan da suka rage
Ga cikakkiyar kuma hira da suka yin:



Dubi ra’ayoyi
Cibiyar raya kasa da kasa ta Amurka wato USAID, ta gudanar da wani bincike kan ilmin yara a fannin iya karatu da harshensu na asali
Binciken ya gano cewa, yara 'yan makarantar firamare kasa da 10 cikin 100 ne a jihar Bauchi suke iya karatun haruffa da harshen Hausa
Sannan binciken ya gano cewa a jihar Sokoto kuwa, kashi biyu ne kacal cikin 100 ke iya karatun
A dangane da hakan ne hukumar ta USAID ta zabi wasu cibiyoyin ilmi a jihohin biyu domin shawo kan matsalar
A jihar Bauchi, an zabi kwalejin ilmi ta Adamu Tafawa Balewa domin gudanar da shirin da za a horas da malamai kan dabarun koyar wa wanda za su je su koyawa malaman makarantun firamare sabbin hanyoyin koyar da yaran
Jami’in koyar da sabbin dabarun koyar da yaran firamare da ke gudana a kwalejin Adamu Tafawa Balewa, Malam Aminu Shu’aibu Baba, ya yi karin bayani kan shirin da ake fatan zai samar da yanayin da zai inganta ilmin yaran firamare a jihar Bauchi
Gwamnan Bauchi, Sanata Bala Abdulkadir Muhammed Kauran Bauchi, ya ce akwai matakan da gwamnati ke dauka dangane da yadda za’a inganta matsayin ilmi a jihar
Saurari cikakken rahoto cikin sauti daga Jihar Bauchi


Dubi ra’ayoyi
Yayin da masana a fagen harkokin ilimi a Najeriya ke nanata muhimmancin gudunmawar al’uma wajen farfado da bangaren ilimi na kasar, gwamnatin jihar Kano ta ce shirin ta na ilimi kyauta kuma dole ya kunshi inganta tsarin makaratun tsangayu
Shirin ya kaikaci bangaren koyar da fannonin ilimi na addinin Musulinci, tare da darrusan ilimin zamani a lokaci guda
A shekarar da muka yi ban kwana da ita ne gwamnatin ta Kano ta kaddamar da dokar ta-ba-ci a bangaren ilimi na jihar, inda ta kirkiro abin da ta kira tsarin Ilimi kyauta, kuma dole daga makarantun Firamare zuwa Sakandare
Shirin dai ya kunshi kula da sha’anin koyo, da koyawar a makarantun tsangayu, inda za’a rinka koyar da darrusan zamani kamar lissafi da turanci ga daliban ko almajiran makarantun
Hakan dai na zuwa ne a daidai lokacin da masana a fagen ilimi a Najeriya ke jaddada muhimancin gundunmawar al’umma wajen farfado da sha’anin ilimi a kasar
Bayan gudunmawar al’umma a matakan ilimi daban-daban, masu kula da al'amura a fannin ilimi na Najeriya na ganin akwai bukatar gwamnatoci su kara adadin kudaden da suke kebewa ilimi a kasafinsu na shekara-shekara
Ga cikakken rahoto cikin sauti:


Dubi ra’ayoyi
An kaddamar da allurar rigakafin cutar da ake kira "Zoonoti" a Adamawa
Manufar wannan allurar riga-kafin ita ce a yi yaki da wannan muguwar cutar da ke kama huhun dabbobi wato "Neglected Zoonotic Disease", wace yanzu ke yaduwa tamkar wutar daji
Kuma kamar yadda asusun kula da abinci na Majalisar Dinkin Duniya FAO, da hukumar kiwon lafiya ta duniyan WHO, ke gargadi, wannan annobar cutar na iya yaduwa zuwa bani adama, ta sanadiyyar cudanya da dabbobi
Yayin kaddamar da allurar rigakafin a yankin masarautar Ganye da ke da albarkatun noma da dabbobi a jihar Adamawa Arewa maso Gabashin Najeriya, Dr
Bartholomew Nyalas, na ma’aikatar kula da dabbobi a jihar, ya bayyana illar da cutar ke da ita ga dabbobi, da kuma dan adam
Kwayar cutar na da illa matuka ba wai kawai ga shanu ko dabbobi ba, har ma ga dan Adam, yakan kama huhu kuma nan take ya kan kashe dabba, ga saurin yaduwa
Hukumomin abinci, da na kiwon lafiya na majalisar dinkin duniya wato FAO,da WHO, duk sun sanya cutar a matsayin annoba
Don haka wannan riga-kafin zai taimaka, ba a wannan yanki na Toungo kadai ba, har zuwa Mayo-Belwa saboda akwai cudanya yanzu a tsakanin makiyaya da ke shigowa tun daga Jamhuriyar Afirka ta Tsakiya zuwa Najeriya, a cewar likitan dabbobin Dr
Bartholomew Nyalas
Da yake jawabi yayin kaddamar da riga-kafin a mazabarsa, Hon
Abdur Razaq Namdas dan majalisar wakilai da ke wakiltar mazabar Toungo, Ganye, Jada da kuma Mayo-Belwa, ya ce, daukan matakin riga-kafin ya zama dole don ceto rayukan dabbobi, da kuma na al’umma, tun da a kullum akan yanka dabban dabbobi a Najeriya
Wannan ma ko na zuwa ne yayin da ake ci gaba da ce-ce-ku-ce game da shirin tsugunar da makiyaya a waje guda na Ruga, ko kuma Ranches, batun da dan majalisar wakilan Abdur Razaq Namdas, ke cewa idan ana kula da makiyaya to ba za’a samu matsala ba
Ana dai sa ran yi wa shanu 100,000 riga-kafi a karon farko
Saurari cikakken rahoto cikin sauti

Dubi ra’ayoyi
Hukumar kula da Jami'o'in Najeriya NUC, ta ce, karyar zama Farfesa babban laifi ne saboda haka za a iya jefa duk Farfesa na bogi da a ka samu da wannan laifin gidan yari
Daraktan labarun hukumar Ibrahim Usman Yakasai, ya bayyana haka ne da yake karin haske kan bankado Farfesoshi 100 na karya da hukumar ta yi
Yakasai ya ce, masu da'awar Farfesoshin ba su kai samun matsayin ba, amma su na amfani da sunan don burga a tsakanin jama'a
Memba na kwamitin kafa Jami'ar Assalam ta JIBWIS a Hadeja, Farfesa Aliyu Bunza na jami'ar Danfodio ya ce, ko mutum ya kai Farfesa ba zai cika shehun malami nan take ba
NUC na wallafa littafi duk shekaru da ke kunshe da jerin sunayen farfesoshin inda yanzu akwai kimanin farfesoshi dubu 10 a Najeriya
Hukumar ta ce ba a yarda malamin jami'a ya rika koyarwa a fiye da jami'a biyu ba, kuma ya zama wajibi ya yi aiki na tsawon sa'a 18 a mako
Saurari rohoton wakilin Muryar Amurka, Nasiru Adamu El-Hikaya, cikin sauti
Dubi ra’ayoyi
Shugaban hukumar yaki da cin hanci da rashawa ta EFCC a Najeriya, Ibrahim Magu, ya sha nanata cewa hukumar ba ta nuna bambancin siyasa ko wani dalili wajen kama wadanda ta ke tuhuma da zarmiya
Irin wannan zargi kan taso ne a duk lokacin da hukumar ta kama wani wanda a ke ganin ba ya jam'iyyar APC mai mulki ko ba ya shiri da gwamnatin Buhari
A baya-bayan nan hukumar ta kama Sanata Shehu Sani wanda tun ficewarsa daga APC gabannin babban zabe ake zargin yana sukar lamirin manufofin gwamnatin
A bitar ayyukansa na shekara, shugaban hukumar ta EFCC, Ibrahim Magu ya fadi yadda yake fatar tarihi zai tuna da shi
Shugaba Buhari ya ci gaba da alwashin yaki da barayin biro a duk lokacin da ya samu damar yin bayani
Saurari cikakken rahoto cikin sauti:

Dubi ra’ayoyi
Jawabin karshe na shugaban Hukumar Zaben Najeriya (INEC), Farfesa Mahmud Yakubu, gabannin zaben 2019, wanda shi ne ya kara wa shekarar tagomashin tarihi a Najeriya
Duk da haka sai da hukumar zaben ta kasa cika alkawarinta na kauce wa dage zaben, inda Yakubu ya sanar da dage zaben daga ranar 16 zuwa 23 ga watan Fabrairu
Wani muhimmin lamari shi ne yadda Shugaba Muhammadu Buhari ya tabbatar da yadda a ke ganinsa a matsayin wanda ba ya sauya duk wanda ya nada sai ya yi murabus don samun sarauta kamar na tsohon Ministan Muhalli Usman Jibrin, wanda ya gaji sarautar Nassarawa, da Barista Ocholi wanda ya yi hatsari kan hanyar Kaduna zuwa Abuja ya riga mu gidan gaskiya, inda kafin maye gurbinsa sai da a ka share kusan shekara
Dawowar Shugaban kan mulki a karo na biyu ya ajiye kadan daga cikinministocinsa na baya irinsu Mansur Dan Ali, Solomon Dalung, Isasc Adewole, Abdulrahman Dambazau da sauran su, ya shigo da sabbi irin su Isa Pantami da tsohuwar ma'ajiyar jam'iyyar sa ta CPC Sadiya Umar Farouk, wacce a ka yayata cewa Shugaba Buhari zai aureta amma hakan ya zama jita-jita
A bangaren shari'a bayan korar karar kalubalantar ayyana Shugaba Buhari a matsayin wanda ya lashe zaben 2019, PDP,ta bakin kakakin kamfe din ta, Buba Galadima, ta ce bayan kotun kolin ta garzaya wata kotun
A bangaren sarauta, bayan takaddama da hukuncin kotu, gwamna Abdullahi Umar Ganduje, ya samu amincewar majalisa kan batun kirkirar sabbin masarautu 4, inda Sarkin Kano Muhammadu Sunusi Na Biyu ya amince da jagorantar majalisar sarakunan
Gwamnatin Kano na da matsayar shigar dattawa lamarin ba zai sauya dokar sabbin masarautun ba
Kungiyar 'yan Shi’a ta IMN karkashin Malam Ibrahim El-zakzaky na cigaba da dagewa kan a sako jagoranta duk da haramta kungiyar da kotu ta yi bisa bukatar gwamnatin Najeriya
Yayin da masu sharhi ke cewa matsin lambar Amurka ne ya sa gwamnatin Najeriya sake Kanar Sambo Dasuki, da Omoyele Sowore kan beli, Ministan shari'a Abubakar Malami na cewa a'a hakan ya biyo bayan bitar shari'ar da a ke yi ne
Daga karshe hukumar EFCC ta samu izinin kotu na tsare tsohon Ministan shari'a Bello Adoke wanda ya shigo Najeriya daga Hadaddiyar Daular Larabawa inda ya ke fuskantar almundahanar sayar da rijiyar man fetur ta Malabu kan dala biliyan 1
3
Saurari rahoto cikin sauti


Dubi ra’ayoyi
An gudanar da taron majalisar tsaro ta kasa a Najeriya, inda aka yi nazarin sha'anin tsaro a kasar tare da yanke shawarar fara janye sojoji daga wasu yankunan arewa maso gabashin kasar
An yi bitar halin da tsaron kasar ke ciki a taron wanda ya gudana karkashin jagorancin shugaban kasa Muhammadu Buhari da kuma daukacin manyan hafsoshin sojin kasar baki daya
Babban hafsan hafsoshin rundunan sojojin ruwan Najeriya, Vice Admiral Ibok -Ite Ikwe Ibas ya yiwa ‘yan jaridu karin bayani jim kadan bayan kammala taron
“Ya ce a makwanni biyu kawai da suka gabata Boko Haram sun kai hare hare kimanin 27 a shiyar arewa maso gabashin Najeriya kadai, amma jaruman dakarun mu sun dakile hare haren har ma sun hallaka kwamandodin masu tada kayar bayar”
Taron majalisar tsaron Najeriyan kazalika ya kuma cimma shawarar fara janye sojoji daga wasu yankunan arewa maso gabashin Najeriya a shekarar 2020 mai kamawa
Sai dai wasu a cikin dattawan arewa maso gabashin Najeriyar ir sun bayyana fargaban janye sojoji daga wannan shiya
Ga cikakken rahoton daga Hassan Maina Kaina daga Abuja:

Dubi ra’ayoyi
Sabuwsr gwamnatin jihar Zamfara ta jam'iyyar PDP na shirin gurfanar da kimanin mutum 200 gaban kotu don zargin su da bin barauniyar hanya su na karbar albashi
Rahotanni daga Gusau babban birnin jihar na nuna cewa cikin wadanda gwamnatin ke tuhuma har da wani mai shekaru 119 da ke cigaba da amsar albashi
Indai binciken ya zama sahihi, a tsarin aikin gwamnati a Najeriya, ya zama wajibi ma'aikaci ya yi ritaya in ya cika shekaru 35 yana aiki ko kuma in ya cika shekaru 60 a duniya
Dokar ta karawa wasu ajin ma'aikata kalilan da suka hada da alkalai shekaru biyar kafin su yi ritaya
Mai taimakawa gwamnan jihar a fannin labaru da yanar gizo Zailani Bappah ya ce dubban sunaye aka gano na karbar albashi ta barauniyar hanya
Kwamishinan kudi na jihar Rabiu Garba ya fito da batun binciken da nuna hatta mataimakin gwamnatin jihar da ke kan kujera Mahdi Ali Gusau ya samu neman bahasin ya na karbar albashi kashi biyu amma ya dau matakin kare kan sa
Yawanci sabbin gwamnatoci na daukar irin wannan mataki na tantance yawan ma'aikata don rage makudan kudi da su ke tafiya wajen biyan albashi
Ga dai rahoton Nasiru Adamu Elhikaya a kan batun:

Dubi ra’ayoyi
Cikin 'yan kwanakin nan dai mayakan Boko Haram sun shiga kai sabbin hare hare a wasu yankuna na jihohin Adamawa, Borno da kuma Yobe, wadanda su ne lamarin yafi shafa
Kuma na bayan nan shi ne yunkurin da su ka yi na shiga garuruwan Biyu, da kauyukan Gombi da kuma Madagali da ke kusa da dajin Sambisa, wanda ke zama tungar 'yan bindiga masu tada kayar bayan
To sai dai kuma yayin da mayakan Boko Haram ke kaddamar da sabbin hare hare, rundunar sojin Najeriya na sauya lale, domin magance wannan matsalar inda babban hafsan sojin kasar Laftana Janar Yusuf Tukur Burutai shi da wasu kusoshin soji su ka ziyarci jihar Adamawa, domin ganin halin da ake ciki
Janar Burutai wanda ya soma yada zango a hedikwatar rundunar soji ta 23 dake Yola don kaddamar da asibiti, da kuma masaukin baki kafin ya wuce Madagali, ya yaba da nasarorin da ake samu yanzu
Ya ce wadannan nasarori abin yabawa ne kuma rundunar sojin zata ci gaba da kare diyaucin Najeriya da kuma gudanar da ayyukan jinkai a cewar babban hafsan sojin Najeriya din
Mallam Yakubu Musa, wani manazarci kan harkokin da ke faruwa a rikicin Boko Haram, ya gaya mana ta bakinsa, inda ya ce mayakan Boko Haram na cigaba da kai hare haren ne saboda a san su na nan
Ga rahoto cikin sauti

Dubi ra’ayoyi
Kasashen Afrika ta yamma goma 15 sun amince su fara amfani da kudin bai daya a shekara ta 2020 da ake kira Eco
Kawunan masana ya rabu akan irin tasiri da kudin zai yiwa tattalin arzikin yankin, musamman mambobin kasashe 8 masu yin amfani da Cfa franc, wanda kasar Faransa take goyon baya
Kungiyar raya tattalin arzikin Afrika ta yamma (wato ECOWAS), da kungiyar tattalin arziki da kuma siyasar yankin, sun ce za a fara aiki da kudin a hankali tare da kasashen da suka cika dukkan sharuddan da ya kamata na shiga tsarin da farko
A cikin hirar sa da Sashen Hausa na Muryar Amurka, Farfesa Boube Na Mewa, mai fashin baki akan siyasar duniya na jami’ar Diop a kasar Senegal, ya ce kasar Faransa ta kewaya duka kasashen 8 daga cikin 15 na kungiyar ECOWAS, wadanda ta yiwa mulkin mallaka ta bayyana musu cewa ita ma za ta shiga cikin sabon kudin Eco
Na Mewa ya ce har yanzu kasar Farasa bata janye daga cikin kasashen da ta yiwa mulkin mallaka ba, saboda wadan nan kasashen 8 su za su sako Faransa a ciki, don haka ya shawarci Najeriya da tafi ko wace kasa karfin tattalin arziki kar ta bari Faransa ta shiga cikin tsarin kudin Eco
“Abin da ‘ECOWAS’ take dauke da shi shine cewa zamu buga kudin mu anan gida kuma zamu karfafa shi idan mun ga kayanmu suna shiga a cikin duniya, kuma ya kamata a saka sauran kasashen da basa amfani da kudin CFA guda 7 da kuma sauran 8 da suka zama 15” a cewar Farfesa Boube Na Mewa
Farfesa Na Mewa ya ce yanzu haka Faransa ta fara wata dabara, inda shugaban kasar Emmanuel Macron ya kai wata ziyar ga shugaban Ivory Coast Alassane Ouattara, da suka fito da wani kudin Eco na kasashe 8 masu yin amfani da CFA
Wanda suka ce sun kawo sauyi a cikin sabon kudin da za su yi na Eco, inda suke fatan Najeriya da Ghana da kuma sauran kasashen za su amince nan gaba a shigo da Faransa ciki
Ya ce wannan Eco da aka yi sun ci amanar wancan Eco na ‘ECOWAS’ da aka yi har sunan ma kuma sun yi satarsa ne
Farfesa Na Mewa ya ce ribar da wannan kudi na Eco ga kasashen Afirka ta yamma shine zai taimaka musu su karfafa kudinsu ko su rage masa daraja don kayayyakinsu su samu su shiga cikin kasuwannin duniya
Sannan kuma kasashen su za su buga kudaden nasu bawai wata kasa ta buga musu ba, kana hada-hadar kasuwanci a tsakanin kasashen goma 15 za ta yi sauki, inda zaka iya daukan kaya ka sayar a tsakanin kasashen ba tare da neman canji kudin waje ba da hakan zai sanya su rage yin amfani da dala da CFA da dai sauransu
Saurari cikakkiyar hirar da Alheri Grace Abdu ta yi da Farfesa Boube Na Mewa:


Gwamnoni a Najeriya sun nemi a sauya yadda ake rabon kudaden kasa idan har za su biya ma'aikatan su sabon mafi karancin albashin Naira 30,000 duk wata

Dubi ra’ayoyi
Gwamnoni a Najeriya sun nemi a sauya yadda ake rabon kudaden kasa idan har za su biya ma'aikatan su sabon mafi karancin albashin Naira 30,000 duk wata

Batun biyan mafi karancin albashin Naira 30,000 duk wata ga ma'aikata wanda tuni shugaban kasa Muhammadu Buhari ya sa hannu, har ma wadansu jihohi suka fara biyan ma'aikatan su, sai dai har yanzu akwai jihohin da ba za su iya biya ba
Lamarin da kwararre a fanin tattalin arzikin kasa da kasa, Yusha'u Aliyu, ya ce akwai matsala idan har wasu jihohi ba za su iya biyan albashin ba
Kuma ya na ganin gyara yadda ake rabon arzikin 'kasa zai dan taimaka, tunda wasu jihohi sun fi wasu karfin tattaln arziki, amma dai a yi taka tsantsan kar yin haka ya janyo wa gwanatin matsala
To sai dai jigo a Jamiyyar APC kuma masanin shari'a, Barista Abdullahi Jalo, na ganin yunkurin ya yi dai-dai domin ai tun zamanin mulkin Obasanjo ne Majalisar kasa ta yi wannan doka, kuma dokar ta cancanci a yi mata gyara a yanzu, domin a samu ci gaba a kasa, kuma za a ce wanan Gwamnati ta yi rawar gani tunda zai shafi rayuwar al'ummar kasa
Shi ma shugaban kungiyar gwamnoni na kasa kuma gwamnan Jihar Ekiti Kayode Fayemi, ya ce ba a taru an zama daya ba, wasu jihohi basu da karfin da wasu ke dashi, saboda haka akwai yarjejeniyar da gwamnatin tarraiya ta shiga da Kungiyar Kwadago, a wani fanni na mafi karancin albashin, wanda ba lallai ba ne jihohi su anince da hakan ba
Ya ci gaba da cewa, suna kan bakar su na neman a sauya yadda ake rabon dukiyar kasa, wanda aka fara tun shekaru kusan 20 da suka wuce kuma tun lokacin ne gwamnonin ke kokawa akan haka, kuma dole ne su bi dokar da ta ce a biya ma'aikata, amma kuma za su ci gaba da neman a yi gyara da zai taimaka wa kasa
Ga karin bayani a sauti:
Rundunar Sojojin Najeriya ta ce mayakanta sun dakile wasu hare-haren ta'addanci da kungiyar Boko Haram da ISIS suka shirya kai wa a lokutan bukukuwan Kirsimeti
Dubi ra’ayoyi
Rundunar Sojojin Najeriya ta ce mayakanta sun dakile wasu hare-haren ta'addanci da kungiyar Boko Haram da ISIS suka shirya kai wa a lokutan bukukuwan Kirsimeti
Mayakan Boko Haram da ISIS sun tsara kai hare-haren ta’addancin ne a wasu yankunan jihar Adamawa da dajin sambisa gabani da kuma lokutan bukukuwan Kirsimeti, kafin sojojin Najeriya su gano shirin su kuma dauki mataki
Jami'in sadarwa na aikace-aikacen rundunar sojojin Najeriya, kanar Aminu Ilyasu, ya bayyana cikin wata sanarwa da ya sanyawa hanu cewa, wani shirin gama aiki na kai farmaki na musamman mai take Operation Rufe Kofa dake karkashin Rundunar Operation Lafiya Dole ne ya cimma dakile kai hare-haren na ta’addanci
Kanar Ilyasu, ya ce dakarun Bataliya ta 192 sunyi wani aikin sintiri a wasu yankuna biyar dake karamar hukumar madagali, inda suka gano tare da kai mummunan farmaki ga yan ta'addar, wanda ya yi masu kaca-kaca, baya ga kone gonarsu da kuma ma'adanar boye abincinsu dake cikin karkashin kasa
Tuni dai babban Hafsan Hafsoshin Sojojin Najeriya, Janar Tukur Yusufu Buratai, ya jinjinawa dakarun bisa wannan namijin kokari sannan ya kara zaburar dasu da su gaggauta kawo karshen burbushin mayakan na Boko Haram
Ga karin bayani a sauti:
Shugaba Muhammadu Buhari, ya yi kira ga ‘yan Najeriya, da kada su bari ‘yan ta’adda su raba kan al’umar kasar ta hanyar fakewa da addini
Buhari ya yi wannan kira ne, kwana biyu, bayan da rahotanni suka nuna cewa, reshen kungiyar IS da ke yammcin Afirka na ISWAP, ya kashe wasu Kiristoci hade da wasu Musulmi
“Na yi matukar bakin ciki tare da kaduwa bisa kashe mutanen da ba su ji ba, ba su gani ba, wadanda mutane marasa tausayi da rashin imani suka rike su, suke kuma bata sunan addinin Islama” a cewar wata sanarwa da kakakin shugaba Buhari, Garba Shehu ya fitar a yau Juma’a
Sanarwar ta kara da cewa, “kada mu bari a yi amfani da wata kafa, ‘yan ta’adda su gwara kanmu - ta hanyar hada Kiristoci da Musulmi fada, saboda wadannan mutane marasa imani ba wakilan addini Islama ba ne kuma ba jakadun miliyoyin Musulmi da ke sauran sassan duniya ba ne
”
A cewar Shugaba Buhari, “babu wani Musulmin kwarai, da zai rika ambatar “Allahu Akbar” yayin da yake kashe mutanen da ba su ji ba, ba su gani ba, domin Al Qur’ani mai girma, ya sha yin Allah wadai da irin wannan aiki na shedanci
”
Dubi ra’ayoyi
Ministan shari’a kuma Antoni janar din gwamnatin tarayyar Najeriya, Abubakar Malami ya musunta zargin cewa gwamnati tana yiwa tsohon mai bada shawara a kan tsaron kasa, Sambo Dasuki bita-da-kulli
Yace kotu ta tabbatar da zargi a kansa kuma ta yi masa shari’a kamar yanda take yiwa duk wani dan kasa
Ministan shari’ar ya ce, maganar bita-da-kulli bata taso ba, saboda ana tuhumarsa da laifi mai karfi kuma wajibi ne a saurari bahasi daga gare shi
Ya kara da cewa inda babu zargin aikata laifi a kan Dasuki, ana iya cewa an yi masa bita-da kulli
Antoni Janar ya yi wadannan kalaman ne a wata hira da ya yi da Muryar Amurka a kan sakin Sambo Dasuki tsohon mai bada shawara a kan tsaron kasa, wanda ya kwashe shekaru hudu yana tsare a hannun hukuma
A ranar Talata ne hukumar tsaron farin kaya ta DSS ta saki Dasuki tare da wani dan rajin kawo sauyi, Omoyele Sowore, biyo bayan wani umarni da ta samu daga gwamnatin tarayya
Ministan shari’ar da sanya hannu a kan umarnin sakin tsohon babban jami’in tsaron ya ce, shawarar sakin mutanen biyu ya biyo bayan beli da kotu ta basu
Da yake amsa tambayoyi da Muryar Amurka ta yi masa a kan zargin da ake yiwa gwamnati na yin biris da laifukan wasu jami’an tsohuwar gwamnati amma ta kama Dasuki saboda ya taba kama shugaba Buhari a shekarun baya, Abubakar Malami ya ce, wannan gwamnati ta gurfanar da duk wanda aka same shi da aikata laifi a gaban kotu kafin a bashi beli
A tattaunawar da Muryar Amurka ta yi da tsohon mai bada shawara ga tsaron kasar jim kadan bayan sakin shi, ya ce shida lauyoyin sa zasu yi nazari a kan matakin da zasu dauka nan gaba kana ya ce, yana cikin koshin lafiya
Ga dai hirar da Ministan shari’ar Abubakar Malami da Muryar Amurka

Dubi ra’ayoyi
Kwamitin nazarin Noma na kungiyar raya tattalin arzikin Afirka ta yamma ECOWAS ya karfafa bukatar bunkasa kiwon Dabbobi ta hanyar ratsa dazuka da ke yankin
Jami’an kwamitin sun ce nau’o’in dabbobin da a ke kiwo a yankin musamman shanu na taimakawa wajen bunkasar lafiyar kasar Noma ta takin gargajiya, yaki da hamada da raya burtali da kuma cudanyar jama’ar Afirka daga sana’o’i daban-daban
Kwamitin ya lura ana samun fitinar manoma da makiyaya don sare dazuka da kafa gonaki a kan burtali
Gwamnatin Najeriya ta bullo da wani tsari na warewa Makiyaya Dazukan da za su yi kiwo da tuni hakan ya samu karbuwa a Jihohin Arewa da dama
A kan samu rashin jituwa tsakanin manoma da makiyaya daidai lokacin damuna matukar makiyaya su ka kyale dabbobi su ka shiga gonaki ko kuma lokacin tafiya kudanci daga arewaci don neman ciyawa da a ke kira mashekari
Saurari cikakken rahoton Wakilin Muryar Amurka, Nasiru Adamu El-hikaya, cikin sauti
Dubi ra’ayoyi
Mabiya addinin Kirista a Jihar Filato, sun bayyana cewa lokaci Kirsimeti dama ce ta nuna kauna wa kowa da kuma yin gaskiya a rayuwa
A hudubar sa yayin sujadar Kirsimati, Pasto Cephas Bahago ya bayyana zuwan Yesu Almasihu a matsayin haske ga al’ummar duniya baki daya
An kammala sujadar Kirsimatin ba tare da tashin hankali ba
Saurari rahoton wakiliyar muryar Amurka, Zainab Babaji, cikin sauti
Dubi ra’ayoyi
Shugaban Najeriya Muhammadu Buhari, a sakon shi na taya al'ummar Kirista murnar bikin Kirsimeti, wanda ya isar ta bakin kakakin sa, Malam Garba Shehu a jiya Laraba, ya yi kira ga duk masu tada zaune tsaye da su zauna lafiya da sauran al'ummar kasar
Reverend Dakta Zacharia Samjumi shine babban sakataren sakateriyar darikar Katolika ta kasa, ya bayyana cewa Kirsimeti lokacine na sulhu, ya yi kira ga ‘yan Najeriya da su zauna lafiya da juna
Wasu daga cikin ‘yan Najeriya kamar Mista Onyebueke Ike ya nuna farin cikin sa, kuma yana taya ‘yan Najeriya murnar bikin Kirsimeti
“Amaka Iroegbute da Ezealor Daniel cewa suka yi suna nuna farin cikin da Allah Ya kawo su wannan rana ta Kirsimeti, kuna suna kira ga ‘yan Najeriya da su zauna lafiya da kaunar juna
”
Saurari rohoton Wakilin Muryar Amurka, Alphonsus Okoroigwe, a cikin Sauti

Zan ci gaba da zuwa kotu don kare kaina, akan laifin da ake tuhuma ta da shi wanda ban aikata ba
Dubi ra’ayoyi
Zan ci gaba da zuwa kotu don kare kaina, akan laifin da ake tuhuma ta da shi wanda ban aikata ba
Hukumomin Najeriya, sun saki tsohon mai ba da shawara ga shugaban kasa a fannin tsaro, Kanar Sambo Dasuki
A daren yau Talata ne dai Hukumar Tsaro ta Farin Kaya SSS a Najeriya, ta ba da belin Dasuki, wanda ya yi aiki karkashin gwamnatin Goodluck Ebele Jonathan
Da safiyar yau gwamnatin tarayyar ta sanar da cewa ta ba da umurnin a saki Dasuki, kamar yadda Ministan Shari'a Abubakar Malami ya tabbatar

Kanar Sambo Dasuki, dai ya kwashe fiye da shekara hudu yana tsare, inda ake tuhumar shi da laifin almubazzarancin wasu makudan kudade, da aka ware don sayo makaman yaki da kungiyar Boko Haram
Jim kadan bayan sako shi, Dasuki ya nuna farin cikinsa a wata hira da ya yi da Muryar Amurka
“Babu wani abu da zan yi amfani da shi wajen bayyana farin cikina ga Allah, da kuma jama’ar kasa da suka taya ni da addu’a, wannan wata muhimmiyar rana ce gare ni da ma iyalaina
”
Ya kara da cewar, babu wani rashin jituwa tsakaninsa da shugaba Muhammadu Buhari, kuma zai ci gaba da bibiyar wannan zargin da ake yi mishi a kotu
Tuni dai tsohon mai ba da shawara a fannin tsaron na Najeriya ya tabbatarwa da VOA cewa, ya koma cikin iyalansa, inda ya kara da cewa, "ina cikin koshin lafiya
"
Shi ma tsohon gwamnan jihar Sokoto Alh
Attahiru Dalhatu Bafarawa, ya yaba da sakin Dasuki da aka yi

Saurari tattaunawar ma'aikacin Muryar Amurka Yusuf Aliyu Harande da Kanar Sambo cikin sauti
Dubi ra’ayoyi
'Yan ta’addar Boko Haram na bullowa da sabbin hanyoyin yin barazana na iya kai hari manyan garuruwa, bayan sun yi kwantar bauna na wani lokaci
Damuwar da sashen jinkai na Majalisar Dinkin Duniya ya nuna kan yadda ‘yan Boko Haram kan sace ‘yan agaji, suna kashe su dama kai farmaki kan tawagarsu, ya kawo zullumi sosai musamman ma bayan yunkurin hari da ‘yan ta’addar su ka yi a Damaturu na jihar Yobe, inda jami’an tsaro su ka samu nasarar kwantar da fitinar
Wannan ya zo ne kwanaki kadan bayan babban sufeton ‘yan sanda Muhammad Adamu ya ce da taimakon jama’a an samu nasarar kwance damarar wasu daga ‘yan ta’addar
Wani mai rajin kare al’ummar Arewacin Najeriya mai suna Anas Dan Nayaba ya ce sai an samu garambawul ga lamarin jami’an tsaron kafin a cimma nasarar da a ke fata
Bayan ya dawo daga wani rangadi don tabbatar da tsaro, gwamnan Yobe Mai Mala Buni ya ce matakan da a ke daukawa na tasiri wajen wanzar da salama
Tun a 2009 da Boko Haram ta bayyana a fili da kuma shiga zubar da jini, bana shekaru 10 kenan da a ke ta kuka da share hawaye don da alamu fitinar na neman zama jiki da kan sa jama’a yaki da tsoro
Ga rahoto cikin sauti


Dubi ra’ayoyi
Babban birnin tarayyar Najeriya Abuja ya samu raguwar cunkoson motoci a daidai lokacin da ma'aikata da sauran jama'a ke tafiya garuruwansu don bikin Kirsimeti, da kuma masu tafiya hutun karshen shekarar
Duk da haka, an kayata garin da ado irin na zamani har ma da wasu furanni kasancewar bikin Kirsimeti
Kama daga hedikwatar 'yan sanda da ke kusa da fadar shugaban kasa ta Aso Rock, zuwa kamfanin man fetur da ke sashin tsakiyar birnin, duk an kayata su da kwayayen wuta masu walkiya
Tashoshin mota kuma na cike da fasinjoji da kan tafi garuruwansu na asali don sufurin jirgin kasa yana zuwa Abuja da Kaduna ne kadai
A tashar motar Maraba da ke jihar Nassarawa daf da Abuja matafiya sun bayyana wa Muryar Amurka yadda su ke ji a ransu a wannan lokaci
Akwai kuma, wadanda aka zanta da su, da za su yi bikin a Abuja, inda su ka fi maida hankali ga nau'o'in abinci da za su dafa
'Yan kasuwa na baje hajarsu kamar kayan abinci da na tufafi
Abdullahi Magaji mai sayar da kayan miya da na lambu, ya fadi yadda farashi ya ke a wannan lokaci
Gwamnatin Najeriya ta ba da hutu a ranakun Laraba da Alhamis domin bukin kirsimeti, inda kuma ta ayyana Laraba ta makon gobe a matsayin ranar hutun sabuwar shekara ta 2020
A saurari rohoto cikin sauti daga wakiliyar Muryar Amurka Hauwa Umar


Dubi ra’ayoyi
Yayin da ake shirin gudanar da bukukuwan Krismeti da shiga sabuwar shekara wasu garuruwa da birane a arewa maso gabashin Najeriya da aka sha fama da rikice rikicen Boko Haram a baya sun sha kwalliya domin wadannan gagaruman bukukuwa na shekara
Kama daga shataletale, watau round about zuwa bankuna makarantu da kuma wasu wuraren hada hadar jama'a tuni suka sha kwalliya don bukukuwan kirsimeti da kuma na sabon shekara
To ko yaya kasuwar kirsimeti take a bana, wasu 'yan kasuwa sun mana karin haske
Wata mai sana'ar kitso a kasuwar Jimeta, tace a bana kasuwa ta yi dadi Allah san barka
A nata bangaren rundunan 'yan sandan jihar Adamawa tace sama da jami'an tsaro dubu biyar aka tanadar domin bukukuwan na kirsimeti da kuma na sabuwar shekara
DSP Suleiman Yahya Nguroje kakakin rundunar 'yan sandan jihar ya yi karin haske game da matakan da aka dauka
Ga karin bayani daga Ibrahim Abdulaziz:

Dubi ra’ayoyi
Kwamitin dattawan arewa da Farfesa Ango Abdullahi ke jagoranta ya gana da masu ruwa da tsaki a Kano, yayin da kwamitin tsohon shugaban Najeriya Janar Abdussalami Abubakar dake kokarin sulhunta takaddamar dake tsakanin gwamna da sarkin Kano ke ci gaba da aikinsa
A karshen makon jiya ne rikici ya kara munana, bayan da gwamnatin Kano ta baiwa sarkin na Kano wa'adin sa'o'i 48 ya sanar da ita matsayar sa game da aikin shugabancin majalisar sarakunan jihar da gwamna Abdullahi Umar Ganduje ya nadashi a kwanakin baya
Ganin yadda lamura suka rincabe, zauren dattawan Arewa ya samar da kwamitin shiga tsakani bisa jagorancin Farfesa Ango Abdullahi wadda har ma ya gana da masu ruwa da tsaki a litinin din nan, da suka hada da dattawa a Kano, musamman masu rike da sarautu, Malamai da kuma wakilan kungiyoyin fararen hula
Sai dai gabanin haka, dama kwamitin Janar Abdussalami Abubakar na ci gaba da nasa aikin a asirce da nufin warware wannan takaddama ta sarki da gwamnan Kano, inda harma rahotanni suka ambata cewa, wakilan kwamitin sun gana da gwamna da sarkin a Abuja babban birnin tarayyar Najeriya
Hakan dai na faruwa ne, bayan kwanaki kalilan da gwamnatin jihar Kano tace, wasu kungiyoyin fararen hula 35 suka rubuta mata wasika , ta muradin warware rawanin Sarki Muhammdu Sanusi na biyu, bisa abin da suka kira rashin mutunta ka'idodin tafiyar da ayyukan mulkin sarautar gargajiya
To Amma kasa da sa'o'i 24 , sai inuwar gamayyar kungiyoyin fararen hula ta Kano ta fito ta nesanta kanta da waccan wasika, al’amrarin da ya sanya masu kula da lamura ke ganin ka iya tauye kimar kungiyoyin
Ga rahoton Mahmud Ibrahim Kwari a kan batun:

Dubi ra’ayoyi
A cigaba da fuskantar hare haren ‘yan ta’addan kungiyar Boko Haram da Najeriya ke fuskanta, wanda ya hallaka dubban mutane da dama tun daga shekarar 2009 zuwa yanzu, ko jiya ma an fatattaki wasu 'yan kungiyar da su ka yi niyyar kai wani harin
Wasu da ake zargin ‘yan ta’addan kungiyar Boko Haram sun yi yunkurin kai wani hari a yammacin ranar Lahadi da ta gabata, wanda rundunar sojin Najeriya ta yi nasarar dakile shi
Wasu mazauna garin Damaturu na jahar Yobe da ke arewa maso gabashin kasar sun shaidawa Sashen Hausa na Muryar Amurka cewa suna ta jin karar shawagin jiragen yakin sojan kasar da kuma karar manyan bidigogi anata harbe harbe
Sannan mazauna garin sun yi kira ga gwamnati da ta rinka daukan matakai akan wadannan miyagu kafin su kawo hari a cikin garuruwan su
Wata majiya mai tushe daga rundunar sojan Najeriya ta tabbatarwa Sashen Hausa na Muryar Amurka cewa mayakan kungiyar Boko Haram sun yi yunkurin kai hari, amma rundunar sojan ta dakile shi
Wani masanin tsaro ya ce a jihar Yobe ne wannan ta’addanci na kungiyar Boko Haram ya fara kafin ya bazu zuwa jihar Borno, wanda ya watsu zuwa wasu sauran garuruwa
Ya kuma bukaci dakarun tsaron Najeriya da su nunawa duniya cewa suna aiki tukuru wajan magance wannan matsalar data ki ci taki cinyewa
Saurari cikakken rahoton Hassan Maina Kaina:

Shugabannin kasashen Afrika ta Yamma, wato ECOWAS, sun kammala taron kwanaki biyu a babban birnin tarraiyar Najeriya, Abuja
inda suka koka da tabarbarewar harkar tsaro da ke addabar yankin tare da tattauna samar da sabbin hanyoyin dakilesu
Dubi ra’ayoyi
Shugabannin kasashen Afrika ta Yamma, wato ECOWAS, sun kammala taron kwanaki biyu a babban birnin tarraiyar Najeriya, Abuja
inda suka koka da tabarbarewar harkar tsaro da ke addabar yankin tare da tattauna samar da sabbin hanyoyin dakilesu
Wanan taron shi ne na 56 da shugabanin ECOWAS za su yi domin tattauna hanyoyin dakile tabarbarewar tsaro da ke addabar yankin, kamar yadda shugaba Mohammadu Buhari ya yi bayani, inda ya ce ta'addanci shine kan gaba wajen yi wa yankin barazana, wanda ya ke kawo rashin tsaro da zaman lafiyar al'ummar wannan yanki
Saboda haka dole ne a hada karfi da karfe domin shawo kansa kuma babu abin da zai kawo ci gaba a wannan aikin da ya wuce hada kawunan mu - inji Buhari

A nashi jawabin, shugaban kungiyar ECOWAS, kuma shugaban kasar Nijar, Mohammadu Yusuf, ya amince da bayanan da Shugaba Mohammadu Buhari ya yi a lokacin taron
Shima shugaban kungiyar Hadin Kan Kasashen Afrika ta Yamma, Jean Claude Brou, ya ba kasashen karfin gwiwa ne, inda yayi bayanin cewa duk da barazanar rashin tsaron da yankin ke fuskanta, kuma ya ke fama da shi, ana samun ci gaba a fanin tattalin arzikin yankin, wanda ya kai kashi 3
3 a wanan shekara mai karewa, kuma kasashe bakwai daga cikin kasashen 15 na yankin sun samu karin kashi 6 cikin dari na tattalin arzikinsu
Amma ga kwararre a fanin kimiyar tsaro na kasa da kasa, Kabir Adamu, ya ce idan yankin na so ya samu ci gaba a yaki da ta'addanci, sai ya yi hobbasa wajen aiwatar da shawarwarin taron da suka yi a Ougadougu a kasar Burkina Faso, wanda ya kunshi kara wa jami'an soji da na hadin gwiwa karfi, tare da tabbatar da hadin kai wajen tattara bayanan sirri tsakanin kasashen saboda a samu ci gaba a wajen yaki da yan ta'adda
Daga cikin shugabanin da suka halarci taron akwai shugaban Bankin Ci gaban Afrika, Akinwunmi Adeshina da wakilin shugaban Majalisar Dinkin Duniya, Mohammed Ibn Chambas
Akwai shugabanin Nijar, Togo, Burkina Faso, Guinea da kuma Gambia
Sauran shugabanin kasashen sun aika da wakilansu ne
Ga karin bayani a sauti:
A Najeriya akwai tabbacin Shugaba Mohammadu Buhari zai yi gyara na bin ka'ida akan kasafin kudin shekarar 2020 da ya riga ya sa hannu a kai

Dubi ra’ayoyi
A Najeriya akwai tabbacin Shugaba Mohammadu Buhari zai yi gyara na bin ka'ida akan kasafin kudin shekarar 2020 da ya riga ya sa hannu a kai

Wannan gyara dai zai faru ne domin an samu kari akan kasafin na Naira Triliyan 10 da digo 3, da ya mika wa hadaddiyar Majalisa a watan Oktoba na bana
Kasafin na shekara 2020 ya karu ne da Naira Biliyan dari biyu da sittin da hudu { 264 Billion Naira} kuma hakan ya faru ne a sakamakon karin da Majalisar kasa ta yi akan kudin gangan danyen man fetur daga dalar Amurka 55 da shugaban kasa ya kawo zuwa dalar Amurka 57, wani abu da shugaban kwamitin kula da aiyukan na musamman Sanata Yusuf Abubakar Yusuf ya ce sai da Majalisa ta tuntubi ma'aikatar man fetur da OPEC akan sauyi da ake samu a kasuwar duniya kafin su daga kudin da karin dalar Amurka 2 kacal, kuma wanan jimlar ita ce ta kara kasafin daga Naira Triliyan 10
330 zuwa Naira Triliyan 10
594
Wannan yana iya faruwa a duk lokacin da aka samu karin kudi irin wannan wanda zai sa shugaban kasa ya nemi izinin kashe kudin daga wurin Majalisar Dokokin kasa, duk da cewa ya riga ya sa hannu a kasafin kudin wanda ake kira VIREMENT a harshen turanci kamar yadda kwararre a fanin tattalin arzikin kasa da kasa Yusha'u Aliyu ya ce dole ne a bi wanan ka'ida kafin a kashe kasafin, saboda karin da aka samu bayan an kaiga sa hannu kasafin ya zama doka
Majalisar Dokokin Najeriya ta fara hutun ta na karshen shekara wanda zai kai ranar 28 ga watan Janirun shekara 2020 kafin su dawo bakin aiki
Ga karin bayani a sauti:
Sarkin Kano Muhammadu Sanusi II, ya amince da nadin da gwamnatin jihar ta masa na mukamin shugaban Majalisar Masarautun Kano, Kwamishinan Yada Labarai, Muhammed Garba ya fadawa Muryar Amurka
Wannan sanarwa na zuwa ne bayan da rahotanni suka yi nuni da cewa, Gwamna Abdullahi Umar Ganduje ya bai wa Sarki Sanusi, wa'adin kwana biyu ya ba da amsa kan nadin da aka masa
“Alhamdulillah, Mai Martaba Sarki da gaggawa ya dawo da amsa cewa ya amince ya karbi wannan nadi da aka masa
” Garba ya fadawa Muryar Amurka a yau Juma’a, a wata hira da ya yi da Aishatu Sule
Ya kara da cewa, "na tabbatar da cewa, in Allah ya yarda, wannan amince wa da Mai Martaba Sarki Muhammadu Sanusi ya yi, na ya jagoranci wannan majalisa ta Sarakuna, na tabbatar da zai kawo saukin ka-ce-na-ce da ake ta yi
"
A ‘yan kwanakin da suka gabata ne, gwamantin jihar ta Kano ta nada Sarki Sanusi a wannan mukami, ta kuma umurce shi da ya kira taron kaddamar da majalisar "ba da bata lokaci ba
"
Sai dai fadar gwamnatin kamar yadda Garba ya fada wa VOA, ta aika wa da Sarki Sanusi wata wasika ta neman karin haske, domin Sarkin bai ba da cikakkiyar amsa kan nadin ba
“Wasika ta farko da aka aika, kusan amsar da aka bayar, ba ta nuna cewa an amince da wannan nadi ko ba a yi ba, shi ya sa mai girma gwamna ya sake ba da umurni na cewa, a sake rubutawa mai martaba Sarki, ya fada cewa ya amince ko bai amince ba
”
Kamar yadda kuma rahotanni suka nuna, gwamnatin ta ba Sarki Sanusi wa’adin kwana biyu ya fadi matsayarsa kan nadin
Batun amincewa da wannan nadi, shi ne mataki na baya-bayan nan da takaddamar kirkirar sabbin masarautu ta kai
Gwamnatin jihar ta Kano ta kirkiri wasu karin kishiyoyin masarautu hudu, matakin da wasu dama ke ganin yunkuri ne na rage karfin ikon Sarki Sanusi, wanda rahotanni ke nuna cewa yana yawan sukar lamirin gwamnatin Ganduje
Saurari cikakkiyar hirar Aishatu Sule da Kwamishinan Yada Labarai na jihar Kano, Muhammed Garba:





Dubi ra’ayoyi
A Najeriya, Kiddidiga da ma'aikatar Kwadago ta yi, ta nuna cewa, a cikin mutanen kasar Najeriya miliyan 200 da ake da su, sama da miliyan 100 ba su da aiki mai tsoka da zai iya fitar da su daga kangin talauci
Hakan na nufin, cewa kashi 60 cikin100 na daukacin mutanen kasar abin ya shafa
Amma Ministan ma'aikatar ba da agaji, walwala da jin dadin jama'a, Sa'adiya Umar Faruk, ta tabbatar wa Muryar Amurka cewa, gwamnatin Shugaba Muhammadu Buhari, na aiki tukuru wajen tabbatar da cika alkawuran da ta yi na fitar da mutane miliyan 100 daga kangin talauci
Ta kara da cewa, ba za'a samu wannan nasara cikin gaggawa ba, amma ta ce suna daukan matakan da za su taimaka wajen cimma wannan buri, kamar sha'anin tsaro da tace tsoffin 'yan boko haram, domin su shiga ayyukan taimaka wa kansu da kasa baki daya
'Yan Najeriya da dama, kan yi korafin rashin cika alkawarin da 'yan siyasa ke yi, musamman wadanda suka yi a lokutan yakin neman zabe
Saurari cikakken rahoton cikin sauti



Gwamnatin Jihar Kano a arewa maso yammacin Najeriya, ta ba Sarki Muhammadu Sanusi II wa’adin kwana biyu domin ya bayyana matsayarsa kan mukamin shugaban Majalisar Sarakunan jihar da aka nada shi
Wata wasika da fadar gwamnatin jihar ta aika wa Sarki Sanusi a yau Juma’a kamar yadda rahotanni suka nuna a Najeriya, ta nemi Sarkin da ya ba da amsar amincewa da mukamin ko akasin haka cikin kwana biyu
Wasikar ta samu sa hannun Sakataren fannin kula da ayyuka na musamman a jihar, Musa Bichi kamar jaridar yanar gizo ta Premium Times ta ruwaito
A baya-bayan nan, gwamantin ta jihar Kano, ta nada Sarki Sanusi a matsayin shugaban majalisar sarakunan jihar
Cikin wasikar, an umurci Sarki Sanusi, da ya kira taron kaddamar da majalisar ba da bata lokaci ba, kamar yadda doka ta tanada
Gidan talbijin na Channels a Najeriya, ya ruwaito Ganduje yana cewa, “ya na da muhimmanci Sarki Sanusi ya bayyana matsayar amincewa da mukamin ko akasin hakan
”
Ita dai gwamnatin jihar ta Kano ta bayyana cewa, za a rika karba-karba ne kan mukamin shugaban majalisar a tsakanin sarakunan jihar masu daraja ta daya
A idon mutane da dama, kamar yadda Muryar Amurka ta lura, wannan mataki na bai wa fadar wa’adin kwana biyu ta bayyana matsayarta, ci gaba ne na takaddamar kirkiro masarautu hudu da gwamanti ta yi a baya
Jama’a da dama na kallon matakin kirkirar masarautun a matsayin wata dabara ta rage karfin ikon Sarki Sanusi, wanda rahotanni ke nuni da cewa yana yawan sukar lamirin gwamnatin Gwamna Ganduje


Dubi ra’ayoyi
Cibiyar tattaunawa don wanzar da zaman lafiya da ake kira “Center For Humanitarian Dialogue” ta karfafa rungumar dabi’ar yafewa juna a yankunan da aka samu fitina a matsayin hanyar samun ci gaban al'u'mma a maimakon rike juna a zuciya da tunanin ramuwar gaiya
Jami’an cibiyar sun gayyato kwararru a wani gagarumin taro a Abuja don cusa wannan dabi’a ga al’ummar arewa ta tsakiya da ta yi fama da fitinar makiyaya da manoma da kuma arewa maso gabashin kasar da ta yi fama da Boko Haram
Gloria Thomas daya daga cikin shugabannin cibiyar ta bayyana cewa sun fara aikin fadakarwar ne tun 2014 kuma kawo yanzu zasu iya cewa, sun fara ganin tasirin aikin
A cikin hirar ta da Sashen Hausa, wata wadda ta fuskanci tashin hankali da illar Boko Haram Hajiya Gana Sulaiman tace, wadanda suka sami kansu a irin wannan yanayin suna samun kalubalai da dama
Mahalarta taron sun bayyana yadda yafewa juna ya taimaka wajen kwantar da hankalida maido da yarda da kyakkyawan zamanta kewa tsakanin al'ummar jihar Filato da fitinar bambancin addini da kabilanci ke addaba
Saurari cikakken rahoton cikin sauti


Dubi ra’ayoyi
Ga dukkan alamu, takaddama ta kunno kai, bayan watsi da kudurin nan da aka nema domin baiwa Shugaban kasa da 'yan Majalisu damar yin wa'adin mulki daya na tsawon shekara 6 a Majalisar Dokokin Najeriya
Kawunan 'yan Majalisar Dokokin sun rarrabu akan wannan batu yayin da wasu ke tunanin rudani zai kawo a harkar siyasar kasar, wasu na tunanin a kara yawan shekarun ya fi
Sanata Yusuf Abubakar Yusuf, ya ce yana ganin bin tsarin zabe irin na kasar Amurka zai ba da dama a yi zabe a tsanaki
Kuma in da son samu ne, a yi wa'adin mulki na shekara 8 a jere babu sabuntawa, saboda a samu natsuwa sosai a yi wa kasa aiki kafin a yi wani zaben
Amma ga dan majalisar wakilai Sada Soli Jibiya, ya fi son a ci gaba da yadda ake tafiya na shekara 4-4 maimakon kawo rudani a kasa
Ya kara da cewa, kuma idan an fara gyara kundin tsarin mulki domin kara shekaru, rage wa ba zai haifar wa kasar albarka ba
Sai dai, shi kuma dan Majalisar wakilai Balarabe Abdullahi Salame, ya ce, yin shekara 6 kuma wa'adi daya din nan ya fi, saboda yana ganin zai zaburad da shugabanni su gaggauta yi wa kasa aiki, tun da sun san cewa ba za su sake dawo wa karagar mulki ba
Wannan batu idan za a tuna, na wa'adin mulki na shekara 6 babu sabuntawa ya taba shan kaye a zamanin mulkin tsohon shugaban kasa Goodluck Jonathan
A saurari rahoto cikin sauti

Dubi ra’ayoyi
A cikin matakan da hukumar yaki da cin hanci EFCC, ta Najeriya ta dauka, bayan tarukan ranar yaki da cin hanci ta duniya, akwai maida hankali kan hadahadar Teku da ta hada da tashoshin Teku da kasuwancin jiragen ruwa
Wannan ya biyo bayan yadda gwamnatin Najeriya ta rufe kan iyakokin kasar da komawa kusan kacokan shigo da kaya ta ruwa
Mukaddashin shugaban hukumar yaki da cin hancin ta EFCC, Ibrahim Magu, a taron da aka yi a fadar Aso Rock ya ce, hukumar za ta karfafa aiki da ka'idojin kasuwancin Teku don daukar matakan yaki da zarmiya
Shugaban hukumar hada-hadar kasuwanci ta jiragen ruwa, Hassan Bello da ya zama babban mai ruwa da tsaki a taron ya nuna maraba da wannan mataki, ya ce, hakan zai taimakawa Najeriya wajen cin gajiyar kudin shiga masu yawa waje da man fetur
Gwamnatin Najeriya ta hanyar hukumar kwastam za ta karfafa tashoshin sauke hajar teku a tudu da a ka kafa a sassan da basa kan iyakar ruwa, don saukakawa 'yan kasuwa dawainiyar tafiya mai nisa don daukowa ko tura hajar su ketare
Shugaba Buhari ya yi bayanin ne lokacin da ya ke bude tashar ta tudu a Kaduna, inda yanzu a ke maganar bude ta Funtua, Kano, Filato da Maiduguri
Saurari cikakken rahoton Wakilin muryar Amurka a Abuja, Nasiru Adamu El-hikaya

Dubi ra’ayoyi
Majalisar Dokokin Najeriya ta samu amincewar shugaban kasa Muhammadu Buhari, akan bukatar gyara ginin Majalisar, wacce a halin yanzu an kwashi sama da shekaru ashirin ana amfani da shi ba tare da gyara ba
Wanan kwaskwarima ana sa ran za ta lakume kudi har Naira Biliyan 37 daga cikin kasafin shekara 2020 na babban birnin Tarrayya Abuja
Shugaban masu rinjaye Sanata Yahaya Abubakar Abdullahi, shi ne ya yi bayanin irin gyare-gyaren da za a yi, musamman ta wasu na'urorin magana wadanda ke amfani da wuta ba sa aiki, saboda an dade ba a gyara su ba, kuma ya ce igiyoyin wutar suna iya tada gobara
Amma wannan bayani ne da ya ba kwararre a fannin tattalin arziki Abubakar Ali haushi, inda ya ce maimakon gyara ginin Majalisa, ya kamata yan Majalisar su zuba wadanan kudade a fannonin ilimi, da kiwon lafiya domin a samar wa talaka saukin rayuwa
Shi ma masanin harkokin siyasa da zamantakewa Abubakar Aliyu Umar, ya ce wannan hanya ce ta almubazzaranci da kudaden kasa, inda ya koka cewa sai an ci bashi ake aiwatar da kasafin kudi, amma kuma ana kashe su ta hanyar kawa maimakon yi wa talaka aiki
Abin jira a gani shi ne irin tasirin da gyara Majalisar za ta yi wa al'umma wajen samun dokoki da za su sauya rayuwar su
Ga rohoto cikin sauti

Dubi ra’ayoyi
Gwamnatin jahar Filato ta ce ta kammala dukkan shirye-shirye don maida dukkan wadanda suka kaurace wa mahallansu, su ke kuma gudun hijira a wasu wurare, zuwa yankunansu na asali
Komishinan ayyuka na musamman a jahar Filato, Irmiya Werr ya ce gwamnan jahar Simon Lalong, ya bada umurnin maida ‘yan gudun hijirar
Shugaban karamar hukumar Barikin Ladi, Barista Ezekiel Mandyau, ya ce sun yi zaman tattaunawa da masu ruwa da tsaki, sun kuma amince kowa ya koma gidansa
Shi kuma shugaban karamar hukumar Riyom, Mafeng Gwalson, ya bada tabbacin cewa gwamnati ta sanya matakan tsaro a yankunan domin ganin kowa ya zauna lafiya
Wasu ‘yan gudun hjirar, sun yi na’am da matakan mayar da su garuruwansu
A saurari rahoto cikin sauti


Dubi ra’ayoyi
Hukumar yaki da safarar mata da kananan yara ta NAPTIP, ta kama wasu 'yan mata kan hanyarsu ta zuwa kasar Saudiyya, a babban filin jirgin sama na Malam Aminu Kano da ke Kano
Shekarun wadannan 'yan mata 14, 15, 18 da kuma 21 ne, kuma
wani mutum, wanda shi ne aja dinsu na zuwa Saudiyya, da ke jagorantarsu yayin da aka cafke su a filin jirgin saman, ya kubuce, ba a kama shi ba
Da ya ke bayani, shugaban Hukumar, Abdullahi Lawali, ya ce da aka same su, an kai su Katsina, inda nan ne aka yi musu fasfo, bayan haka, sai aka maida da su Damagaram
Ya ce yanzu haka cibiyar ta dauki nauyin wadannan 'yan mata kafin iyayensu da aka tuntuba su zo su tafi da su
Wasu ma'aikatan hukumar sun tattauna da 'yan matan, domin sanin matsalolinsu, da kuma wayar musu da kai game da illolin irin wannan tafiye tafiyen
A na ta bangaren, shugabar kungiyar da ke yaki da musguna wa mata, Hajiya Umma Dine, ta ce za su bi diddigin wannan matsalar, da kuma samar da hanyoyin fadakar da iyayen yaran hakkin da ya rataya a wuyansu, tare da kwato musu hakkinsu
Saurari rahoto cikin sauti daga wakiliyar Muryar Amurka Tamar Abari


Dubi ra’ayoyi
Kungiyar Tarayyar Turai ta EU, ta shirya wani taro a jihar Adamawa domin duba batutuwan take hakkin mata da kananan yara da kuma hanyoyin da za a bi domin magance irin wannan mummunar dabi’ar
Alkalumman majalisar dinkin duniya sun nuna cewa, duk da fafutukar da kungiyoyi ke yi, har iyau ana ci gaba da samun yawaitar matsalar cin zarafin mata, musamman a kasashe masu tasowa na Afrika, ciki har da Najeriya
Wasu mata da suka taba fuskantar cin zarafi a baya sun bada labaran su a wurin taron
A kokarin magance wannan matsalar ne yasa kungiyar Tarayyar Turai ta EU, karkashin shirin Majalisar Dinkin Duniya da ake kira "Spotlight Initiative" kaddamar da yekuwar yaki da wannan matsalar inda aka shirya taron tuntuba da ‘yan jarida daga wadansu sassan kasar tare da haska fitilar shirin a jihohin Lagos, Adamawa, Sokoto, Cross River, Ebonyi da kuma babban birnin tarayya Abuja inda aka ware dalar Amurka $40 million don cimma manufa
Mrs
Shola Okpodu dake cikin jami’an shirin na Spotlight a Najeriya, tace dole ne masu ruwa da tsaki su tashi tsaye wurin magance matsalolin cin zarafi da mata ke huskanta
Tace, "duka mun hadu ne a nan domin hada karfi da karfe tare da ku ‘yan jarida don yaki da wannan matsala ta cin zarafin mata da kananan yara, wanda hakan ke nufi za mu yi aiki a wadannan jihohi da aka ambata kuma shirin na shekaru hudu ne a yanzu"
‘Yan jarida da suka halarci taron sun bayyana muhimmancin taron musamman a kasashen Afrika inda wannan matsalar tafi tsamari
Ga rahoton Ibrahim Abdulaziz a kan wannan taro:

Dubi ra’ayoyi
Gwamnan jihar Borno Babagana Umara Zulum ya yi kira ga dakarun Najeriya da su gaggauta bude babbar hanyar Maiduguri zuwa Damboa da Biu mai muhimmanci ga tsaro da safarar kayan abinci
Gwamnan ya kuma yi kira ga dakarun da su kara kaimi a yaki da Boko Haram domin kwato wadansu garuruwa da har yanzu suke hannun ‘yan ta’addan musamman ma garuruwan dake yankin tabkin Chadi
Gwamnan ya yi kiran ne a ranar Litinin yayin da ministan tsaron Najeriya Manjo Janar Bashir Salihi Magashi mai ritaya ya kai masa ziyara fadar gwamnatinsa dake garin Maiduguri
Ministan ya kai ziyarar ne tare da manyan jami’an sojojin Najeriya
Gwamnan Borno ya bayyana damuwarsa kan yadda ake hana al’ummar jiharsa gudanar da harkokin kasuwancin da sunan aikin samar da tsaro, lamarin da ya kai shi ga yin kira ga jami’an tsaron su sake tunani a kan yadda wadansu ke fakewa da tsaro suna cin zarafin jama’a
Gwamna Zulum ya tabbatarwa manyan jami’an tsaron da ministan cewa hukumomin jihar zasu basu duk taimako da suke bukata wurin kawo karshen yaki da Boko Haram domin al’ummar yanikin su ci gaba da harkokin su kamar yadda suka saba
Gwamnan ya godewa shugaban kasa Muhammadu Buhari da irin gudunmuwa da taimako da ya yiwa gwamnati da mutanen jihar Borno haka zalika ya godewa shugabannin sojojin da kokarin da suke yi a wannan yaki da kungiyar ‘yan ta’addan Boko Haram
Ga karin bayani daga wakilinmu a Maiduguri Haruna Dauda:

Dubi ra’ayoyi
Shugaban Majalisar Dattawan Najeriya, Ahmed Ibrahim Lawan, ya fada wa Muryar Amurka cewa ya na da tabbacin cewa Shugaba Muhammadu Buhari zai sa hannu a Kasafin kudin shekarar 2020 gobe Talata, 17 ga watan nan na Disamba
Majalisar dokokin kasar ta yi kari akan kasafin da Shugaba Buhari ya tura mata daga Naira Triliyan goma da digo uku (10,330,416,607,347) zuwa Triliyan goma da digo biyar (10,594,362,364,830)

Majalisun duka biyu, sun amince da Kasafin tare da fatan za a fara aiwatar da shi daga watan Janairun shekarar 2020 zuwa Disamban shekarar sabanin yadda ake yi a baya
Sanata Ahmed Lawan, ya ce Majalisar ba 'yar amshin Shata ba ce, jituwar da ke tsakaninta da bangaren gwamnati na nuni da cewa Majalisar ta na bin umurnin mazabu ne tare da yi wa al’ummar Najeriya aiki
Kuma duk abin da suka yi, babu wanda ya saba wa doka

Ga rahoto ckin sauti


Dubi ra’ayoyi
Ministan Tsaron Najeriya Manjo Janar Bashir Magashi (Mai ritaya) ya ziyar ci garin Monguno domin ganawa da rundunar hadin guiwa dake yunkurin kakkabe 'yan ta'adda a yankin tafkin Chadi ya kunshi sojojin Najeriya da na Chadi
Ministan Tsaron ya yi wata ganawar sirri da rundunar sojan Najeriya da suka mara masa baya na fiye da sa’o’i uku a garin Monguno da ke jihar Borno
A lokacin da yake yiwa sojojin hadin gwiwar bayani, Magashi ya ce aikin sojoji da sauran jamai'an tsaro yana da muhimmanci ainun domin ta dalilinsu ne sauran mutane da ake tunkaho da su suke iya gudanar da ayyukansu
Yace aikin sojojin ya hada da kare mutuncin kasar yadda ya kamata, da kuma taimakawa fararen hula wajen maido da doka da oda
“Shugaban kasa Muhammadu Buhari ya bukaci in mika sakon fatan alkhairi da kuma goyan bayansa gare ku game da irin ayyukan da ku ke yi a wannan shiyar ta arewa maso gabashin kasar nan kuma yana muku fatan nasara na ayyukan da ku ke yi” a cewar Magashi
Magashi ya ce makasudin ziyartar su shine ganawa su duka da kuma takwarorin su na kasar Chadi domin  "ganin inda zamu inganta ayyukan ku, wadanda muka tattauna sosai da shugabannin ku, kuma sun gaya mana irin matsalolin ku, kana zamu taimaka
Fatanmu anan ita ce ,za ku ci gaba da kyawawan ayyukan da ku ke yi"
Ministan Tsaron dai ya bayyana wa sojojin cewa gwamnati Najeriya da jama’arta ba za su manta da mazan jiya wadanda suka kwanta dama ba, sakamakon sadaukar da rayukan su da suka yiwa kasar, kuma tana sane da irin sadaukar da rai da sojojin Chadi su ke yi wajen taimakawa kasarmu
Saurari cikakken rahoton Haruna Dauda Biu daga Maiduguri:

Dubi ra’ayoyi
Hukumar bada agaji ta duniya Action Against Hunger, ta ce masu tayar da kayar bayan da suka yi garkuwa da ma’aikatan agaji shida a Arewa maso gabashin Najeriya a watan Yuli, sun yi ikirarin sun kashe mutum hudu daga cikin ma’aikatan

Hukumar bada agaji ta Action Against Hunger, ta fadi jiya Juma’a cewa wannan ikirari na baya-bayan nan ya sa yawan ma’aikatan da aka kashe ya kai biyar, an kashe mutum na farko a watan Satumba
Haka kuma, hukumar ta yi kira cikin gaggawa da a saki ma’aikaciyarta Grace, wadda har yanzu ake tsare da ita
Wata sanarwa da hukumar agajin ta fitar a watan Yuli na cewa “An yi garkuwa da ma’aikaciyar hukumar agaji ta Action Against Hunger da direbobi biyu da kuma wasu ma’aikatan ma’aikatar kiwon lafiya uku, a yayin da suke kan hanyarsu dauke da kayan agajin gaggawa ga mabukata a jihar Borno
An yi imanin wadanda suka aikata wannan danyen aikin mambobin kungiyar ISIS reshen yammacin Afirka dake alaka da kungiyar Boko Haram
Hukumar agaji ta Action Against Hunger, ta ce yanzu haka tana bayar da tallafin abinci duk wata ga mutane kimanin dubu 300 a Arewa maso gabashin Najeriya, wadanda basu da wata hanyar samun abinci
Dubi ra’ayoyi
Cibiyar Majalisar Dinkin Duniya mai yaki da shan miyagun kwayoyi mai helkwata a Vienna da hadin gwiwar ofishin kididdiga na Najeriya, sun baiyana cewa an samu raguwar yawaitar neman cin hanci da rashawa a Najeriya, amma ba a samu raguwar karbar cin hancin ba
Nazarin mai shafi 112 ya nuna cewa an samu raguwar cin hancin daga shekarar 2016 daga kashi 32
3% zuwa kashi 30
2%
Rahoton ya zanta da iyali dubu 33 a dukkan jihohin Najeriya, inda ya gano fiye da kashi 30 cikin 100 na mutane an tambaye su sun ba da cin hanci ga jami'an gwamnati don samun aiki ko wata alfarma
Sashin arewa ta tsakiya da kudu maso kudu da kudu maso gabas sun samu karuwar cin hanci da rashawa
Binciken ya duba yadda tasirin cin hancin ke barazana ga nasarar alwashin gwamnatin Najeriya na fitar da mutum miliyan 100 daga talauci zuwa shekarar 2030
A zahiri dai tamkar a na tubka da warwara ne, kan yakin ko kuma hannun dama ya kwato na hagu ya kwace
Mukaddashin shugaban hukumar yaki da cin hancin Ibrahim Magu ya nanata cewa hukumar sa na samun nasara kan yakin
In za a tuna Barista Aminu Gamawa a wajen taron bitar yaki da cin hanci na hukumar ta EFCC, ya ce sai an hukunta 'yan bora da 'yan mowa har dai yakin zai samu nasara
Shugaban hukumar kididdiga ta Najeriya Yemi Kale da wakilin cibiyar yaki da miyagun kwayoyi ta MDD, Dr
Oliver stolpe su ka sanya hannu kan rahoton da ya ce fiye da rabin 'yan Najeriya sun yi amanna da cewa shekaru biyu gabanin binciken cin hancin ya karu ne
Da alamu dai rahoton ya yi sara da duba bakin gatari
Domin karin bayani saurari rahotan Nasiru Adamu El-Hikaya cikin sauti

Dubi ra’ayoyi
Hukumar kare hadurra a jihar Bauchi da ke Arewa maso Gabashin Najeriya, FRSC, ta tabbatar da mutuwar mutum 28 sanadiyyar wani mummunan hadarin mota da ya faru
Bayanai sun yi nuni da cewa, wasu motoci biyu ne suka yi taho-mu-gama akan babbar hanyar Bauchi zuwa Kano, a kusa da wani gari mai suna Gubi
Dukkan fasinjojin da ke cikin motocin biyu sun kone kurmus, ta yadda ba a iya gane kowa, a cewar hukumomi
A hirarsa da wakilin Muryar Amurka a Bauchi, Kwamandan shiyyar hukumar kare hadurra, Abdulrazak Najume, ya ce binciken da suka gudanar ya nuna cewa barci ne ya kwashe daya daga cikin direbobin biyu
Najume ya ce, direban babbar motar, ya fado waje bayan da kofarsa ta bude, dalilin da ya sa kenan bai mutu ba
Ya kuma jaddada muhimmancin kiyaye dokokin tuki, yana mai cewa, dole mutane su daina cunkusuwa a cikin motoci

A saurari rahoto cikin sauti

Shugaban Najeriya Muhammadu Buhari ya taya Firai Ministan Birtaniya Boris Johnson murnar lashe zaben gama gari da aka gudanar a kasar
Wata sanarwa da Malam Garba Shehu, kakakin Shugaba Buhari ya fitar, ta nuna cewa, "Birtaniya babbar kawa ce ga Najeriya, musamman idan aka yi la’akkari da yadda take taimakawa wannan gwamnati wajen kwato dukiyar Nakeriya da aka boye a kasar
A cewar sanarwar, Shugaba Buhari na da burin ganin kasashen biyu sun ci gaba da karfafa dangantakarsu, musamman ta fuskokin cinikayya da tattalin arziki, matakin da zai taimakawa alu’momin kasashen biyu
“Shugaban Najeriya, na mika sakon fatan alheri ga Firai Minista Johnson yayin da yake jagorantar al’umar Birtaniya a yunkurin ficewarta daga Tarayyar Turai,” sanarwar ta ce
Nasarar wannan zaben wanda aka yi a jiya Alhamis, na nufin jam’iyya mai mulki ta Conservative ta zama mai rinjaye a majalisar dokokin kasar
Gabanin zaben, jam’iyyar adawa ta Labor ce ke da rinjaye
Wannan kuma wata matakala ce da Johnson zai yi amfani da ita wajen sake mayar da tsarin da ya gabatar wa majalisar kasar a baya kan yadda kasar za ta fice daga tarayyar ta EU, amma majalisar ta ki amincewa da ita a lokacin


Dubi ra’ayoyi
Ministan ma’aikatar yankin Naija Delta Godswill Akpabio ya zabi ya cigaba da zama kan kujerar ministan Neja Delta maimakon komawa maimaita takarar majalisar dattawa a jihar Akwa Ibom
Akpabio ya shigar da kara bayan faduwa zaben dawowa majalisar dattawa inda kafin samun hukuncin babbar kotu, shugaba Buhari ya nada shi a matsayin babban minista mai kula da ma’aikatar yankin Naija Delta
Kotun daukaka kara ta yanke hukuncin komawa a sake zaben na Akapabio na jam’iyyar APC da wanda ya lashe zaben a PDP Sanata Christopher Ekpenyong a wasu mazabu
Akpabio wanda ya fice daga PDP a lokacin ya na shugaban marasa rinjaye na majalisar dattawa, ya rubutawa shugaban jam’iyyar APC Adams Oshiomohle cewa ba zai iya barin nauyin da shugaba Buhari ya dora ma sa ya tafi maimaita zaben majalisa ba
Lauya mai zaman kan sa a Abuja Zubairu Namama ya ce matakin bai sabawa dokar zabe ba, don haka APC sai ta sake zaben fidda gwani don samar da sabon dan takara
APC ta bakin sakataren walwala Ibrahim Masari ta ce za ta ja hankalin Akpabio ya shigar takarar don ba wata dabara da ta wuce hakan
A gefe guda shugabar kwamitin zabe ta majalisar wakilai Aishatu Jibir Dukku ta jagoranci tawagar duba zaben majalisa na Burtaniya inda ta ce wani darasi da ya dace 'yan siyasa su koya a Afirka shine kaucewa zaben ko a mutu ko a yi rai
G karin bayani daga Nasiru El-Hikaya

Dubi ra’ayoyi
Wani rahoto da bankin raya kasashen Afrika ya fitar ya yi nuni da cewa Najeriya na amfani da kashi 50 cikin 100 na kudaden shigarta wajen biyan kudin ruwan basussuka da ta karbo daga kasashen ketare
Wannan rahoto na zuwa ne, a daidai lokacin da hukumomin Najeriya ke cewa suna shirin kara ciwo basussuka domin gudanar da wasu ayyuka
A cewar Malam Yusha’u Aliyu, masani kan harkokin tattalin arziki, ba illa ba ne idan Najeriya ta karbo bashi, amma dai abu mai matukar muhimanci ne da ya kamata mahukunta su mai da hankali akan shi
“Gaskiya abin damuwa ne a ce kasar da take da albarkatun mai take da yawan jama’a, a ce kuma irin wannan kaso yana tafiya wajen biyan kudin bashi
”
Amma a cewar, Yusha’u, shi bashi ba matsala ba ne a karbe shi, “matsalar ita ce yanayin irin kudin ruwan da za a biya akan bashin
”
Saurari cikakken hirar Malam Yusha’au Aliyu da Mahmud Lalo

Dubi ra’ayoyi
Duk da umarnin kotu na dakatar da kaddamar da sabuwar majalisar sarakuna a Kano, gwamnatin jihar ta ce ta aika wa sarakuna rubutaccen sakon kafa majalisar, da nada Saikin Kano Muhammadu Sanusi a zaman shugaban ta na farko
Gwamnan jihar Kano Abdullahi Umar Gandije ya ce matakin da gwamnatin sa ta dauka na kirkiro sabuwar majalisar masarautu a jihar ba sabon abu ba ne a duk inda ake da sarki fiye da daya, duk kuwa da cece-kucen da jama’a ka yi
Ganduje ya ce a da can lokacin tsohuwar jihar Kano akwai irin wannan hukumar da ta kumshi masarautun Kano, Kazaure, Gumel da Hadeja
“Aikin hukumar shi ne su dinga zama lokaci zuwa lokaci, su bada shawarwarin a kan al’amuran da suka shafi al’ummarsu ko kuma wani abu da gwamnati ta fito da shi
Musamman ma yanzu da aka fito da shirin ba da ilimi kyauta na dole, akwai bukatar shigowar sarakuna da sauran masu ruwa da tsaki, domin gwamnati kadai ba za ta iya ba
”
To sai dai rahotanni sun bayyana cewa, babbar masarautar Kano ta ce bata sami rubutaccen sako daga gwamnati ba dangane da kafa majalisar, da kuma ayyana Sarkin Kano Muhammadu Sanusi a zaman shugaban ta na farko
A cikin hirar shi da Sashen Hausa, Gwamna Ganduje ya ce tuni da aka aikewa masarautar rubutaccen sako dangane da hakan
“An riga an kai wannan takarda, kuma sun sa mana hannun cewa sun karbi takardar, saboda haka muna sauraren amsa daga wajensu
” In ji Gwamna Ganduje
Wannan lamari na zuwa ne a daidai lokacin da babbar kotun jihar Kano ta bada umarnin dakatar da kaddamar da majalisar sarakunan, sakamakon karar da masu nadin sarki a Kanon suka gabatar mata, inda suka bukaci ta dakatar da gwamnatin jihar daga kaddamar da majalisar
Ga cikakkiyar tattaunawar da Mahmud Ibrahim Kwari ya yi da Gwamnan Kano Abdullahi Umar Ganduje:

Dubi ra’ayoyi
Ra'ayoyin jama'a sun bambanta a kan kafa sabuwar Majalisar Masarautu da gwamnatin Kano ta kafa biyo bayan kirkiro wasu sababbin masarautu hudu a jihar, a daidai sa'adda wata kotu ta dakatar da kafa majalisar
Kwanaki uku bayan da gwamnatin jihar Kano da ke Arewa maso Yammacin Najeriya ta ayyana Mai martaba sarkin Kano Malam Muhammadu Sanusi na biyu a matsayin shugaban sabuwar majalisar sarakuna ta jihar Kano, masu maraba da sabbin sarakunan da kuma masu hamayya da su, na ci gaba da bayyana mabanbantan ra’ayoyi
Sabuwar majalisar sarakunan ta jihar Kano ta kumshi dukkanin manyan sarakunan jihar su 5 da masu nada sarki guda 2 daga kowacce masarauta, Daraktan hukumar tsaro ta DSS da kwamishinan ‘yan sanda da wakilan ‘yan kasuwa da kwamishinan kananan hukumomi kana da shugabannin kananan hukumomin da ke karbar bakuncin fadar masarautun guda biyar da dai sauran masu ruwa da tsakai, kamar yadda yake kunshe cikin dokar masarautu ta jihar Kano
Tuni dai gwamnatin jihar ta ayyana malam Muhammadu Sanusi 2 a matsayin shugaban majalisar
Malam Ibrahim Ado Kurawa, daya daga cikin makusantan fadar Kano kuma mai Nazari da bincike akan harkokin sarautun gargajiya, yana ganin wannan a matsayin sabon al’amari
Ya ce “duk kasashen da aka kirkiro masarautu, ba inda a ka ce sarki na asali ya kasance a karkashin wani sarki sai a Kano da aka yi yanzu
Hakan na nufin za’a yi lokacin da Sarkin Kano zai kasance a karkashin Sarkin Karaye, da yake za’a rika jujjuyawa ne
Wannan ya sabawa hankali da tsarin da bature ya yi
Idan aka bar tsarin haka, ba sarkin Kano a ke ci wa mutunci ba”
To amma Danmasanin Gaya, Alhaji Nura Kani na cewa, lamarin bai kai na tada jijiyar wuya ba
“Abin da aka ce za’a yi karba-karba ne a sarakunan, in ka duba wannan wani tsari ne da aka yi shi kan doka
A da can an ce an yi ba bisa doka ba, to a yanzu an yi dokar kuma haka ta tsara, kuma aka fara da masarautar Kano
To ina wani laifi a cikin wannan?”
Hakan na zuwa ne a dai-dai lokacin da fadar Sarkin Kano ke cewa, har sai ta samu takardar gwamnati dake tabbatar da nadin sarkin Kano a kujerar ta shugabancin majalisar sarakunan jihar, sannan zata bayyana matsayarta
Babbar kotun Kano ta bada odar dakatar da kaddamar da majalisar, kamar yadda masu nada sarki a masarautar Kano suka nema
Ga karin bayani daga Mahmud Ibrahim Kwari

Dubi ra’ayoyi
Sashen Hausa na Muryar Amurka ya gudanar da taron zauren VOA da ya saba shirywa a kowane wata a birnin Abuja domin tattaunawa a kan batutuwa da suka shafi rayuwar al’umma da ci gaba kasa da baki dayan zamantakewar jama’a
Muryar Amurka na kawo masana a fanni da dama da suke fashin baki a kan maudu’I da ake tattaunawa akai, haka zalika taron na Muryar Amurka ya kan tattaro mahalarta daga ma’aikatun gwamnati da jami’an tsaro da masu fafutuka da ma talakawa
A wannan karo taron zauren VOA, ya tattauna ne a kan matsaloli da mata ke huskanta a bangarori dabam daban na rayuwa
Taron da ya samu halartan mata daga bangarori da dama, ya duba irin matsalolin da mata ke huskanta, kamar rashin basu ingantaccen ilimi, kiwon lafiyar mata masu juna biyu, fyade, auren wuri, tallace tallace da cin zarafin mata a gidan aure da kuma rashin basu mukamai a bangaren siyasa da sauransu
Hon
Asabe Bilita Bashir ‘yar siyasa daga jihar Borno tana cikin mahalartan taron na wannan lokaci, ta kuma ce mata na huskantar matsaloli da dama a bangaren siyasa
Sai dai ta kara da cewa abin takaici shine ‘yan uwansu mata basu zaben su idan suka tsaya takara, tace sun fi samun kuru’un maza a duk lokacin da suka shiga takara
Hajia Hauwa Bukar itama ‘yar siyasa ce da ta halarcin taro, tace ta dade tana siyasa amma idan ana raba mukamai bayan an ci zabe, mata basu samun manyan mukaman, lamarin dake sa basu da wani tsairi a sayasance
Ita kuwa Mariya Ibrahim Baba daga jihar Kano tace tun a gida mata ke huskantar tsangwama da bam banci, inda ake fifita ‘ya’ya maza a kan su mata
Ta ja hankali iyaye cewa ‘ya’ya amana ne a hannun su, saboda haka ida Allah Ya baka ‘ya’ya maza da mata yakamata a basu tarbiya tare
Ga dai rahoton Hauwa Umar daga Abuja a kan taron:

Dubi ra’ayoyi
Ranar ‘Yancin Dan Adam ta kasa da kasa, rana ce da Majalisar Dinkin Duniya ta ware domin nazari a kan take hakkin bil adama a duniya
Tun a shekarar 1948 ne aka ayyana ranar goma ga watan Disamban ko wace shekara ranar ‘yancin dan Adam
Ana kallon wannan rana a matsayin wata gagarumar nasara ce wurin tabbatar duk al’ummar duniya suna samu ‘yancin su da Allah ya basu ba tare da la’akari da jinsi ko launi ko addini ko harshe ko siyasa ko zama namiji ko mace ko kuma yanayi da mutum ya tsinci kansa a ciki
An yiwa bukin Ranar ‘yancin Dan Adam ta wannan shekara take “Matasa Su Tashi Tsaye A Kan ‘Yancin Dan Adam”
Yunkurin da matasa zasu yi a wannan yaki da rashin mutunta ‘yancin dan adama a duk wani matsayi na rayuwa shine tubalin cimma hadin kai da zaman lafiyar al’umma
Lallai yakamata a yi amfani da basirar matasa kana a basu kwarin gwiwa su tashi haikan wurin ba wa kowa 'yancinsa daidai-wa-deda koda a ina suka kasance
Batun ‘yancin dan adama ya hada da wasu abubuwa da dama, kama daga ‘yancin kasancewa ba tare da wani bambanci ba, da ‘yancin rayuwa da na tsaro da ‘yancin kasancewa cikin mutunci da sauransu kuma dukkanin su suna tattare a cikin kundin mulkin kasashe masu tasowa kamar kasar Najeriya da sauransu
Al’ummar kasashe irin su Najeriya kan huskanci matsalolin tozartarwa daga hannun mahara ko kuma jami’an tsaro, musamman a shiyar arewa maso gabashin Najeriya inda ake fama da hare haren ‘yan ta’addan Boko Haram, lamarin da ya sabawa tanadin da dokokin kasar suka yiwa ‘yancin dan adam
Ga dai Karin bayani a cikin rahoton da Haruna Dauda ya aiko mana a kan wannan rana:

Dubi ra’ayoyi
A wani farmakin da ta kai, rundunar sojojin Najeriya ta ceto wasu mutane ciki har da mata da kananan yara kimanin su 31 daga mayakan Boko Haram
Jami'in sadarwa na aikace-aikacen rundunar, Kanar Aminu Ilyasu, ya bayyana cewa wannan ya biyo bayan wani mummunan farmaki ne da dakarun suka kai a wani babban sansanin mayakan Boko Haram
Dakarun sun yi amfani da jirgin leken asiri mara matuki ne, ta haka suka gano sansanin, inda nan take suka diram masu, suka kuma yi rugu rugu da su
A sakamakon wannnan farmaki, sun kwato tarin makamai iri daban daban, da dimbin harsasai masu yawan gaske, sannan sun kuma ceto wadannan mutane
Kazalika, dakarun Najeriya sun fatattaki karin mayakan na Boko Haram a wurare irinsu Criss Kauwa, Malamfatori, da dai sauran wurare a yankin na arewa maso gabas
Saurari rahoto cikin sauti


Dubi ra’ayoyi
Shugaban kamfanin Oriental Energy Farm, Alhaji Muhammadu Indimi ya ce za su marawa gwamnatin tarayyar Najeriya baya na inganta samar da abinci a kasar
Alhaji Indimi ya bayyana hakan ne lokacin da su ke rattaba hannu kan wani shiri na noman masara tsakanin sa da jami'ar Ilorin da ke jihar Kwara a garin Maiduguri babban birni jihar Borno, inda ya karbi kadada dubu goma domin soma noman masara da zai taimakawa Najeriya ta samar da ishenshen abinci ga ‘yan kasar
“Ina goyon bayan rufe kan iyakoki da Najeriya ta yi na hana shigo da kayayyaki da ba’a bukata cikin kasar, wanda wasu kasashe makota suke neman mayar da Najeriya wajan zuba shara” a cewar Alhaji Indimi
Ya kuma kara da cewa yanzu haka idan kaje kasar Benin zaka ga shinkafa kusan tan miliyan biyar da ake jira a shigo da su cikin Najeriya, da ba’a bukatar su
Kuma suna cewa ba irin wannan shinkafa suke ci ba suna cin ‘yar gida ne
Alhaji Indimi ya ce yana matukar farin ciki sosai da aka rufe kan iyakokin kasar, inda ya ce kafin wannan yana da kadada dubu talatin a jihar Kogi da yake nomawa a yunkurinsu na taimakawa wajan samar da wadataccen abinci a kasar
Saurari cikakken rahoton Haruna Dauda Biu daga Maiduguri:





Dubi ra’ayoyi
Shugaban Najeriya Muhammadu Buhari ya mikawa majalisar dattawan kasar wata wasika domin su bashi dama ya karbo bashin kusan dala biliyan talatin ($30B) daga kasashen waje
Wasu ‘yan Najeriya na ci gaba da bayyana ra’ayoyin su akan bukatar da shugaban kasar na karbo bashin, bayan wanda ke akwai a halin yanzu
Dayawa daga cikin wadanda suka bayyana ra’ayin su sun ce basu ga amfanin karbo bashin ba, saboda har yanzu basu gani a kasa ba na irin makudan kudaden da aka karbo daga kasashen waje
A cikin wata wasika wasu kungiyoyi sama da talatin masu zaman kan su da ke gwagwarmayar wanzar da shugabanci na gari a Najeriya sun bayyana matsayar su cewa basa goyon bayan karbo wannan bashi da suke ganin zai zamarwa kasar wani karfen kafa
"Yanzu haka bashin da yake kan Najeriya ya yi yawa sosai, wanda kasar take biyan kusan fiye da kashi hamshin na kudaden shiga da take samu wajan biyan bashin da yake kanta", a cewar jagoran kungiyar CISLAC da ke arewa maso yammacin Najeriya
Shi ma wani mai fashin baki akan harkokin siyasa da tattalin arziki ya ce ya kamata ayi taka tsantsan da ciyo bashi, idan aka yi la’akari da irin bukatun kasar na manyan ayyuka
Sai dai a lokacin da Sanata Bukola Saraki ya ke shugabancin majalisar dattawan kasar ta takwas da ta gabata, shugaban Buhari ya taba mika wannan bukata da suka ki amincewa da ita
Saurari cikakken rahoton Mahmud Ibrahim Kwari daga Kano:

Hukumomi a Jamhuriyar Nijar sun yaye rukunin farko na matasan da suka shafe shekaru Uku suna koyon sana’oi a wani sansani na musamman da gwamnatin kasar ta kafa a yankin Diffa, bayan da suka tuba daga kungiyar Boko Haram da nufin rungumar wata sabuwar rayuwa a cikin al’uma
Dubi ra’ayoyi
Hukumomi a Jamhuriyar Nijar sun yaye rukunin farko na matasan da suka shafe shekaru Uku suna koyon sana’oi a wani sansani na musamman da gwamnatin kasar ta kafa a yankin Diffa, bayan da suka tuba daga kungiyar Boko Haram da nufin rungumar wata sabuwar rayuwa a cikin al’uma
Kimanin mayakan Hoko Haram 125 ne aka sallama a yayin wani buki na musamman da aka shirya a sansanin tsofafin ‘yan kungiyar dake garin Goudoumaria na yankin Diffa, bayan da aka yi amanar cewa sun watsar da mummunar akidar da suka koya daga kungiyar ta Boko Haram a can baya,
domin jaddadawa duniya cewa sun tuba daga dukkan wata aika aika
Wadannan matasa sun yi rantsuwa akan alkur’ani mai tsarki abin da ya sa ministan cikin gida Bazoum Mohamed yi masu huduba
A watan disambar 2016 ne aka kafa wannan sansani da nufin koyawa mayaka 235 wadanda suka tuba daga Boko Haram sana’oin dogaro da kai
Shekaru uku bayan kaddamar da wannan shiri matasan wadanda suka hada da ‘yan kasashen Nijer da Najeriya sun yi godiya da samun abin da suka kira matakin sake mayar da su kan hanyar gaskiya
Wakilin Gwamnan Borno a wajen wannan buki Alhaji Cugun Mele ya bayyana farin ciki da ganin wannan rana
Ministan cikin gida Bazoum Mohamed, ya gargadi al'umma da su rungumi matasan da hannu biyu biyu kafin ya yi kira ga sauran ‘yan kungiyar Boko Haram da su dawo gida
Jakadan Amurka a Nijer Eric P
Whitaker ya halarci wannan buki dake baiwa matasa kimanin 125 damar bankwana da aiyukan ta’addanci ta hanyar wannan shiri na hadin gwiwar kungiyar PNUD ko UNDP da gwamnatin jamhuriyar Nijer da kungiyar Tarayyar Turai
Ga karin bayani a sauti:

A wani yunkuri na ganin Najeriya ta samu wadatar Sinadarin inganta noma domin kasar ta ciyar da kanta, mahukuntan kasar sun shiga wata yarjejeniya da kamfanin OCP na kasar Moroko
Dubi ra’ayoyi
A wani yunkuri na ganin Najeriya ta samu wadatar Sinadarin inganta noma domin kasar ta ciyar da kanta, mahukuntan kasar sun shiga wata yarjejeniya da kamfanin OCP na kasar Moroko
Wannan yarjejeniya da Najeriya ta shiga da kamfanin OCP ta kasar Moroko tuni ta fara aiki wajen yin binciken irin kasar noma da manoman Najeriya ke amfani da ita domin gano irin takin zamanin da zai sa a samu amfanin gona mai yawa
A yanzu haka, kamfanin OCP yana horar da ma'aikatan kamfanonin sarrafa takin zamani na Najeriya a babban birnin taraiyya Abuja, in ji babban jami'in OCP a Najeriya Caleb Usoh
Wanda yayi bayanin cewa yarjejeniyar babba ce kuma tun shekara 2016 kamfanin ya fara aiki tare da manoman Najeriya
A yanzu haka ana horar ma'aikata dabarun sarrafa takin zamani ta yadda manoma za su samu takin dayawa kuma iri daban daban har sai sun zaba kuma a kudi mai rahusa
A cikin jami'an da aka horar akwai Mohammed Abubakar Maimalari, na kamfanin Excel Standard na kano da ya ce suna sarrafa taki buhu 1200 a rana
Shi ma Emmanuel Fumen na kanfanin Tak Agro Fertilizers ya ce suna sarrafa taki 7,800 a rana kuma suna da ma'aikata na dindindin da na wucin gadi 270 a Funtua kawai
Amma ga Augustine Akakpo na kamfanin Golden Fertilizers da ke Lagos, ya ce suna sarrafa ton dubu 70 a shekara
A yanzu dai ana da kamfanonin sarrafa taki 25 a Najeriya wadanda sannu a hankali za su dauki ma'aikata dubu 75 a shekara daya
Ga karin bayani a sauti:
Ministan Sufuri, Rotimi Amaechi, ya tsalleke rijiya da baya, a lokacin da wasu ‘yan Najeriya mazauna kasar Spain suka far masa
Amaechi ya bayyana hakan ne a shafinsa an Twitter a yau Juma'a
Ministan na wakiltar Najeriya ne, a taron da ke gudana a birnin Madrid na kasar Andalus
“Wasu tsirarun ‘yan Najeriya da ba su san me ke faruwa ba, sun far min, yayin da nake wakiltar kasa ta a taron sauyin yanayi a Madrid na kasar Spain
”
Some minutes ago, I was attacked by a few misguided Nigerians while on national assignment at a climate change event in Madrid, Spain
They were quickly repelled by the Spanish police before they could do any harm
I am fine
I was not hurt
Thanks for your support & prayers
Ya kara da cewa, amma “kafin a yi min illa, ‘yan sandan Spain sun yi maza sun shiga tsakani
Kuma babu abin da ya same ni
Na gode da goyon bayanku da addu’o’inku
”
Wannan dai ba shi ne karon farko da ‘yan Najeriya mazauna wasu kasashen waje ke kai hari kan manyan jami’an gwamnati ba
Ko a ‘yan watannin baya, wasu da ake zargin masu fafutukar kafa kasar Biafra, sun far wa tsohon mataimakin shugaban Majalisar Dattawa, Ike Ekweremadu a kasar Jamus


Dubi ra’ayoyi
An gudanar da wani taro a Amurka, domin yin tuni kan sauran ‘yan matan makarantar Sakandare na garin Chibok da mayakan Boko Haram suka sace a jihar Borno da ke Arewa Maso Gabashin Najeriya a shekarar 2014
Taron, wanda ‘yar majalisar wakilan Amurka, Frederica Wilson, da fitacciyar ‘yar jarida Isha Sesay suka shirya, ya gudana ne a gini Majalisar Dokokin kasar a jiya Alhamis
Yayin wannan taro, an ba da lambar yabo ga Sesay wacce ta rubuta littafi mai taken “Beneath the Tamarind Tree,” wanda ya ba da labarin 'yan matan, da yadda aka sace su, da kuma irin wahalar da suke sha a hannun 'yan Boko Haram
Isha ta je har Najeriya inda ta ji ta bakin wasu daga cikin 'yan matan, da kuma iyayensu kafin ta rubuta wannan litafi, wanda a cewarta, ta yi hakan ne don kar a manta da 'yan matan, da labarinsu
Wani babban al’amari da ya sosa wa mahalarta taron rai shi ne, lokacin da Patricia Bulus daya daga cikin matan da suka kubuta ta yi magana
Ta bayyana rayuwarta, da tsabar tashin hankalin da suka gani lokacin da aka dauke su
Yayin jawabinta, ‘yar majalisa Wilson, ta yi bayani kan wata ziyarar da ta kai Najeriya, inda ta ce ta yi kuka da hawaye a lokacin da ta ji labarinsu
Kuma ba tare da ba ta lokaci ba, a lokacin ta ce akwai bukatar su tallafa
A tsakanin ranakun 14-15 ga watan Afrilu, mayakan Boko Haram suka sace ‘yan matakan makarantar ta Chibok su 276
An dai samu damar kubutar da wasu daga cikinsu, amma har yanzu akwai da dama da ke ci gaba da zama a hannun mayakan na Boko Haram
Dubi ra’ayoyi
Rundunar sojin saman Najeriya, ta gudanar da horo a cibiyar koyar da dabarun ayyukan sojin sama da ke Bauchi
Horon na musamman ya kunshi daburun yaki, da kuma iya sarrafa kayan yaki ta jirgin sama mai saukar ungulu domin dakile ayyukan ta’addanci da kuma wasu ayyukan bata-gari a fadin kasar
Minitsan tsaro Bashir Salihu Magashi ya bayyana gamsuwa da kuma bukatar al’umma su ba da bayanai wa jami’an tsaro domin shawo kan matsalolin tsaro a kasar
A nasa jawabin, Shugaban Hafsan Sojojin sama na Najeriya, Air Marshall Sadiq Baba Abubakar, ya ce samar da cibiyar horas wa a Bauchi na daga yunkurinsu na kyautata da kuma inganta tsaro idan aka yi la’akkari da matsalolin tsaro da suka addabi yankin Arewa maso gabashi
Shugaban hafsan sojin saman ya kara da cewa, hada karfi da wasu rukunan jami’an tsaro wuri guda, don a ba su horo kan sabbin dabarun yaki na zamani yana da amfani
A jawabinsa na rufe taron, Ministan tsaron Najeriya, Manjo Janar Bashir Salihu Magashi mai ritaya, ya yaba da kokarin rundunar sojin saman dangane da horo da ta bai wa jami’anta kan dabarun yaki
Jami’an da aka horar su kimanin 208, ya hada da jami’an 'yan sanda guda goma
A saurari rahoto cikin sauti


Dubi ra’ayoyi
Hakan ya biyo ne bayan karatu na uku da ‘yan majalisar dokokin jihar suka yi wa daftarin dokar da gwamnan ya gabatar, bayan hukuncin babbar kotun Kano wadda ta rushe tsohuwar dokar da ta kafa masarautun hudu na Bichi, Gaya, Rano da Karaye da aka yi a watan Mayun da ya gabata
Tanadin sabuwar dokar ya kumshi samar da majalisar sarakuna ta jihar Kano da shugabancin ta zai rinka jujjuyawa tsakanin sarakunan, kana da kuma hanyoyin kudaden tafiyar da ayukan masarautun na yau da kullum
Shugaban masu rinjaye na majalisar dokokin Kano Labaran Abdul Madari ya ce ba wani karin kashe kudi da karin masarautun zai haifar, domin kuwa kudaden da kananan hukumomi ke bayarwa bisa doka, su ne za’a ci gaba da rarrabawa ga masarautun gwargwadon yawan kananan hukumominsu
Jama’ar jihar Kanon na bayyana ra’ayoyi mabambanta a kan lamarin
Yayin da wasu ke murna da ganin cancantar matakin, wasu ko na ganin akasin haka
Da wannan sabuwar dokar, yanzu akwai sarakuna masu daraja ta daya guda biyar kenan a jihar Kano
G karin bayani:

Dubi ra’ayoyi
A Najeriya, manazarta da yan siyasa na ci gaba da tsokaci akan hukuncin da kotun tarrayya ta yanke, na daure tsohon Gwamnan Jihar Abia kuma babban mai tsawatarwa a Majalisar Dattawa Sanata Orji Uzor Kalu
Wani lauya mai zaman kan sa a Abuja Isa Bello ya ce “ba lallai ne Orji Kalu ya shafe wadanan shekarun a gidan kaso ba, domin kuwa yana da damar daukaka kara zuwa kotun gaba
Don haka ana hasashen zai daukaka kara, haka kuma ana iya daukan lokaci mai tsawo ana shari'ar tunda za a koma ne a sake sauraron karar ba ki daya”
Shi ma wani jigon dan siyasa a Jihar Zamfara Dr
Sani Abdullahi Shinkafi, ya ce wanan alamu ne na “sakamakon aikin da tsohon Gwamnan Jihar Abia yayi”
Ya kara da cewa “kuma mun ji dadi da hukuncin da kotu ta yanke
Kamata yayi ma duk wani tsohon gwamna kada a biya shi kudin fansho domin suna cutar talakawa, bayan sace kudin jama’a, sai kuma su zo duk wata ana biyan su miliyoyin kudi da sunan fansho
Ai wannan zalunci ne”
Amma a ra’ayin mai sharhi Abubakar Aliyu Umar, “wanan dai kukan kurciya ne, haka kuma hukuncin zai zama izna ga masu rike da mukaman siyasa, su gane cewa ba wanda ya fi karfin doka”
Sanata Orji Uzor Kalu shi ne babban mai tsawatarwa a Majalisar Dattawa kuma tsohon gwamna na uku da kotu take yankewa irin wannan hukuncin a Najeriya
An kwashe shekaru 12 ana kai gwaro da mari a shari'ar da hukumar EFCC mai yaki da yi wa tattalin arzki zagon kasa ta shigar inda aka tuhumi Orji Uzor Kalu da laifuka 39, da suka hada da hada baki tsakanin sa da kamfanin sa ‘Slok Nigeria Limited’ da wani Darakatan kula da kudaden fadar gwamnatin Jihar Abia har na Naira Biliyan 7
6
Cikakken sautin rahoton:

Dubi ra’ayoyi
Wata babbar kotun tarayya da ke Legas a karkashin mai Shari'a Mohammed Idris ta yanke wa tsohon Gwamnan Jihar Abia Sanata Orji Uzor Kalu, hukuncin zaman gidan yari na tsawon shekara 12
Sanata Orji Kalu ya kasance gwamnan jihar Abia ne daga shekara 1999 zuwa 2007
Yanzu kuma mamba ne a jam'iyya mai mulki ta APC
An gurfanar da Sanata Orji Kalu ne tare da kamfaninsa mai suna Slok Nig
Ltd tare da tsohon darakatan kula da asusun kudaden gidan gwamnatin jihar Udeh Udeogu, a lokacin da Orji Kalu yake Gwamnan jihar
A cikin tuhume-tuhume 39 da hukumar EFCC ke yi wa wadanda aka daure, an zarge su ne da hada baki wajen karkatar da Naira Biliyan 7
6 mallakar al'ummar jihar Abia da suka mayar dukiyarsu
Lauyan gwamnati wanda ya gabatar da karar, ya ce tsohon gwamnan ya saba wa sashe na 17 a dokar haramta safarar kudi ta shekara 2004 wacce aka tanadar wa hukunci sashe na 16 na kundin dokar
Tsohon mukaddashin shugaban kungiyar kwadago ta kasa Comrade Isa Tijjani, ya ce, wannan hukunci yana nuni da cewa an fara samun ci gaba a yaki da cin hanci da rashawa da gwamnatin Mohammadu Buhari ke ikrarin tana yi, kuma ya yaba da ganin haka
A saurari rahoto cikin sauti:



Dubi ra’ayoyi
Hukumar zaben Najeriya ta INEC, ta ce an shigar da kararraki 807 a kotunan karar zabe, biyo bayan zaben 2019 da a ka gudanar
Shugaban hukumar ta INEC, Farfesa Mahmood Yakubu ne ya bayyana haka a taron karshe na kwamishinonin hukumar na jihohi
A cewar shi, cikin adadin kararraki 807 an kori 582, masu kara kuma sun janye 183
Farfesa Yakubu ya ce bisa hukuncin kotu, hukumar zaben za ta sake zabe a mazabun wasu ‘yan majalisar dattawa, da wakilai da suka kai 30
Jami’in yada labaran hukumar, Aliyu Bello, ya ce kararrakin ba sabon abu ba ne, in an duba zabukan baya
A ra'ayin masanin kimiyyar siyasa na jami’ar Abuja Dr
Farouk B
B Farouk, da wuya a samu hujjar kalubalantar zabe a kotu
Saurari rahoto cikin sauti:


Dubi ra’ayoyi
Matukan a daidaita sahu ko KEKE NAPEP sun gudanar da zanga zanga a garin Maiduguri, babban birnin jihar Borno, don nuna rashin amincewarsu da shirin dakatar da ayyukansu da gwamnatin jihar ke shirin yi
A yayin gabatar da kasafin kudin shekarar 2020 a zauren majalisar dokokin jihar Borno, gwamnan jihar, Farfesa Babagana Umara Zulum ya sanar da cewa, nan da 20 ga Janairu 2020, gwamnati za ta takaita ayyukan masu KEKE NAPEP din a manyan hanyoyin jihar
Gwamnan jihar Babagana Zulum ya kira taron gaggawa da shugabannin kungiyoyin matukan keken mai kafa uku don fayyace bayanai game da ayyukan nasu
Ga cikakken rahoton cikin sauti, daga wakilin muryar Amurka, Haruna Dauda Biu
Dubi ra’ayoyi
A ci gaba da neman mafita ga matsalar tsaro a Nijeriya, Majalisar dinkin duniya, karkashin shirin taimakawa kasashe masu tasowa, ta horadda ‘yan kato da gora, ‘yan banga da mafarauta
Majalisar ta koyar da su dabarun cudanya da al’umma da hada kai da jami’an tsaro, don samun mafita kan matsalar tsaro a Arewa maso gabashin Najeriya
Matasa dari hudu ne daga jihohin Adamawa da Yobe, suka zo cibiyar koyar da dabarun shugabanci da zama dan kasa na gari a Jos jihar Filato
An horar da su yadda zasu kaucewa take hakkin dan adam, fahimtar darajar al’adun al’umma da hadin kai wajen gudanar da aikinsu ba tare da nuna bambancin addini ko kabila ba
Ga cikakken Rahoton cikin sauti daga Zainab Babaji a Jos
Dubi ra’ayoyi
A Najeriya a jihar Gombe dake Arewa maso gabashin kasar an samu rahoton bullowar Udawa makiyaya dakan shiga gonakin manoma su barnata musu kayan amfanin gona da basu gama nuna ba kafin a kwaso uwa gida
Udawan sun bullo ne a kananan hukumomin Akko da kuma Yamaltu Deba
Shaidun gani da ido sun ce Udawan sun yi aika-aika a kauyuka sama da goma, inda bayan lalata amfanin gona, sun yi wa mata da dama fyade da kuma kwace wa manoman kudade da wayoyin salula, a cewar Muhammed Sani, wani ganau daga yankin
Kwamishinan Tsaro na cikin gida a jihar Gombe Maji Dauda Batari ya tabbatar aukuwar lamarin a hukumance, in da ya ce tuni suka ziyarci kauyukan domin ganewa idon su abin da ya wakana
Ya ce sun tattauna da Fulani makiyaya na cikin gida domin samo hanyoyin gano daga inda makiyayan suka fito domin daukar matakin da ya dace
Wani tsohon shugaban karamar hukumar Yamaltu Deba da ya taba fuskantar bala’in Udawan a lokacin da ya ke mulki, ya shawarci gwamnatin jihar Gombe da ta hanzarta daukan mataki da kawo zaman lafiya tsakanin manoma da makiyaya a yankunan da Udawan ke tu’annati
Ga karin bayani daga Abdulwahab Muhammad

Dubi ra’ayoyi
Mukaddashin shugaban hukumar alhazan Najeriya NAHCON Barista Abdullahi Mukhtar ya bukaci shugabannin sassa na hukumar, da su shirya bayanan mika jagoranci ga sabbin shugabannin hukumar
Wannan ya biyo bayan turawa majalisar dattawa jerin sunaye da za su karbi ragamar shugabancin hukumar karkashin sabon shugaba Zikrullah Olakunle daga jihar Osun da shugaba Muhammadu Buhari ya yi
A wani taro da jami'an hukumar kamar yadda jami'ar labaru Fatima Sanda Usara ta sanar, Mukhtar ya bayyana wadanda shugaba Buhari ya zabo da tura sunayen su gaban majalisa a zaman kwararrun jami'an lamuran hajji ne
Mukaddashin shugaban ya bukaci ba da hadin kai wajen mika ragamar ga sabbin shugabannin hukumar karo na hudu
Gwamnatin tsohon shugaba Jonathan ta nada Mukhtar gab da lokacin saukar ta daga mulki a 2015
Mukhtar dai ya zama kwamishinan ayyuka na hukumar tsawon shekaru hudu kafin zama shugaba na tsawon wasu shekaru hudu inda ya kammala wa'adi gabanin aikin hajjin da ya gabata, lamarin da ya sa aka kara masa wasu watanni don jagorantar aikin hajji
Gyaran sashe na 321 na tsarin mulkin Najeriya na a 2006 ya kafa hukumar alhazan daga da wani sashe na ma'aikatar harkokin waje, inda ministan Abuja na yanzu Muhammad Musa Bello ya zama shugaba na farko har ya kammala wa'adin sa, kana Barista Mukhtar ya samu mukamin daf da saukar shugaba Jonathan a 2015
Ga karin bayani daga Nasiru Adamu El Hikaya

Dubi ra’ayoyi
Majalisar Dokokin Jihar Kano na kudurin yin karatu na biyu kan Daftarin Dokar Kafa Sababbin Masarautu hudu da kotu ta rushe a jihar
Bayan da gwamnatin jihar Kano ta mika sabon kudurin dokar kirkiro sababbin masarautu hudu a jihar daga tsohuwar masarautar Kano ta yanzu, majalisar dokokin jihar ta fara nazari a kan kudurin, inda tuni ya sami karatun farko a zauren majalisar
Matakin ya biyo bayan rushe sarautun hudu na Bichi, Karaye, Rano da Gaya da babbar kotun jihar Kano karkashin jagorancin Mai Shari’a Usman Abba ta yi, kimanin makwanni biyu da suka gabata
Kwamishinan shari’a kuma na jihar Kano Barista Ibrahim Mukhtar ya ce kotun ba ta amince da dokar da majalisar dokokin jihar ta yi na kafa masarautun ba saboda kura-kuran da majalisar ta yi wajen samar da dokar, dalili ke nan da ya sa suka dauki sabon matakin bayan nazarin hukuncin kotun
Bayan kammala nazartar hukuncin ne, gwamnatin Kano ta yanke shawarar shirya sabon kudirin kuma ta mika shi ga zauren majalisar domin amincewa
A cikin wata wasika ga shugaban majalisar, gwamna Abdullahi Umar Ganduje ya nanata muhimmancin kafa masarautun ga sha’anin tsaro, kiwon lafiya, ilimi da kuma zamantakewar al’uma
Majalisar dai ta yi karatu na farko ga daftarin sabuwar dokar, kuma shugaban masu rinjaye a majalisar Hon Labaran Abdul Madari ya yi Karin haske kan lamarin tare da bayyana cewa, suna yi ne tare da neman ra’ayoyin jama’a
Hakan dai na zuwa ne a dai-dai lokacin da masu kula da lamura ke ci gaba da tsokaci dangane da wannan batu
Malam Kabiru Sa’idu Sufi ya ce “kamata yayi talakawa su dubi lamarin da idon basira, a bangaren shugabannin kuma, kamata yayi su yi la’akari da abin da al’ummar su ke bukata, ba wai bukatun kan su ba”
Ga karin bayani daga Mahmud Ibrahim Kwari

Dubi ra’ayoyi
A ranar da majalisar dinkin Duniya ta ware don nazarin hanyoyin kyautata rayuwar mutane masu bukata ta musamman, wani dalibi a ajin farko na Jami’ar Umaru Musa da ke Katsina, ya koka da yadda rashin kayan karatu da rubutu na makafi kan zama tarnaki a karatun su
Dalibin mai suna Lawal Tasiu Mashi wanda har ila yau shi ne shugaban wata kungiyar jihar Katsina ta jin dadin makafi, ya ce kayan karatun makafi na da tsadar gaske, da sai an samu tallafi daga gwamnati ko masu hannu da shuni kafin mallakar su
Mashi ya kara da cewa duk lokacin da malami ya ba da aiki a aji a takardar zango ta darasi, sai sun nemi wani mai gani sun biya shi kudi domin ya karanta masu abin da a ka rubuta
Makahon ya ce rashin tallafin kan kawo mu su matsala inda wasu ma kan jingine karatun don rashin kudin rejista
Lawal Mashi ya bukaci gwamnatoci a dukkan matakai, da masu hannu da shuni su rika zagawa makarantu don tallafawa masu bukata ta musamman, domin haka ne zai rage dawainiya da barace-barace a cikin al’umma
Najeriya yanzu kan samu masu bukata ta musamman hatta a matsayin malamai a jami’o’i
Ga rahoto cikin sauti


Dubi ra’ayoyi
Gwamnatin tarayya ta umurci dukkan hukumomi dasu maida hankali wajen gina fasahar matasa don samadda ci gaba a Najeriya
Ministan matasa da inganta wasanni, Mr
Sunday Dare ya bayyana hakan yayin yaye wassu matasa 500 daga kananan hukumomi 5 na tsakiyar jihar Filato, da suka sami horo na musamman kan wanzadda zaman lafiya a yankunansu
Ministan yayi jawabi akan zaman lafiyan da a shekarun baya Jihar Filato kedashi, ya bayanna muhimmancin horar da matasa sana'o'i da zasu dogara da shi, zai taimaka wajen kauda su daga shiga halayan banza kamar shan miyagun kwayoyi, kashe-kashe, sace mutane don neman kudin fansa, yin fyade, da dai sauran su
Ministan ya kuma kara cewa gwamnati ta umurci dukkan hukumoni da su dukkufa wajen inganta rayuwar matasa , da gina al'umma domin ci gaban kasa baki daya
Saurari rahoto cikin sauti


Dubi ra’ayoyi
Ranar uku ga watan Disamban kowace shekara rana ce da Majalisar Dinkin Duniya ta ware domin tunawa da wadanda suke da nakasa, kama daga guragu da makafi da kurame da kutare
Wadannan masu lalura suna dogara ne da barace barace domin wajen gudanar da harkokin rayuwar su
Ana tuna wannan rana ta masu fama da nakasa ne tun cikin shekarar 1992, lokacin da babban taron Majalisar Dinkin Duniya ta ayyana ranar uku ga watan Disamba a matsayin ranar nakasassu
Ana amfani da wannan rana ne wurin kyautata rayuwa da kula da hakkokin masu fama da nakasar ko a ina suka kasance, yayinda ake jaddada wayar da kan jama’a a kan hali da masu fama da nakasa ke ciki tsakanin al'umma, da fagen ci gaba da zamantakewa da fannin tattalin arziki da kuma al’adu
Bukin ranar masu fama da nakasa ta duniya na bana ya mayar da hankali ne a kan tallafawa rayuwar masu fama da nakasar ta yadda za a yi aiki tare da su da basu ilimi da kuma samar musu cigaba mai dorewa kamar yadda shirin Majalisar Dinkin Duniya na cimma muradu cigaba mai dorewa kafin shekarar 2030 ya tanadar, wanda ya kuduri aniyar tafiya da kowa kana ya yiwa nakasassu tanadi
Hukumomi a kasashen Afrika masu tasowa su kan bada tallafi ga masu fama da nakasar domin rage musu da wahalhalu da su kan tsinci kansu a ciki
Gwamnatin jihar Borno a Najeriya tana daukar matakan kyautata rayuwar masu nakasa a jihar ta hanyar basu tallafin Naira dubu talatin cikin watanni shida
Ga dai rahoton Haruda Dauda daga Maiduguri:
Dubi ra’ayoyi
A ranar hudu ga watan da ya gabata ne kotun daukaka kara da ke Kaduna ta soke zaben shugaban masu rinjaye a Majalisar dokokin tarrayya Alhassan Ado Doguwa, tare da ba da umurnin a sake zaben kananan hukumomin Tudun Wada da Doguwa a jihar Kano bayan kwanaki 90
Abin da ya dauki hankali shi ne duk da rinjayen da 'yan jamiyar APC ke da shi a Majalisar ba su zabi wani ya maye gurbin Ado Doguwa ba
Yau uku ga watan Disamba ne take cika kwanaki 29 cif cif da majalisar wakilai ke gudanar da ayyukan ta babu shugaban masu rinjaye a bisa dalilin soke zaben Alhassan Ado Doguwa da kotun daukaka karar ta yi
Shugaban sababbin 'Yan Jamiyar APC wato “APC CAUCUS” da ke Majalisar wakilai, Shehu Mohammed Wamban Koko, ya ce suna gudanar da ayyukan su babu shugaban masu rinjaye domin kansu a hade yake kuma shiri ne na cikin gida cewa a jira mai kujerara har sai bayan an sake zabe a Tudun Wadada da Doguwa a Jihar Kano tare da kyakyawar fatan zai ci zaben don ya dawo kujerarsa
To sai dai ga lauya mai zaman kansa kuma masanin kundin tsarin mulkin kasa Yusha’u Waziri Mamman yana ganin yin haka ba daidai ba ne, domin kundin tsarin mulki ya tanadi barin kujera ga wanda ya ci zabe ne, ba abin gado ba ne da za a ajiye wa wasu shafafu da mai
Ga cikakken rahoton da wakiliyarmu Medina Dauda ta aiko mana:
Dubi ra’ayoyi
Zaben sabon kakakin Majalisar Dokokin jihar Taraban bai zo da mamaki ba, sakamakon rashin jituwa da ke wakana a tsakanin tsohon kakakin majalisar dokokin jihar Abel Peter Diah, da kuma gwamnan jihar Taraba Akitek Darius Dickson Isiyaku, wanda tun farko ake zargin ya fidda miliyoyin Naira domin wannan tabargazar
Kuma ganin irin tarkon da zai iya fadawa, sakamakon sanya hannu a takardar tsigewa da wasu 'yan majalisa fiye da goma su ka yi, sai kakakin Majalisar Abel Diah ya bada takardar murabus
A zaman 'yan majalisar na yau Litinin ne aka zabi sabon kakakin majalisar Joseph Alkinjo Kunini, kana kuma aka zabi Hamman-Adama Abdullahi a matsayin sabon mataimakin kakakin majalisar
A tambayar da aka yi ma sabon kakakin game da wannan sabon kujera da ya samu, yayi karin haske ne game da cece-kuce da dambarwa na majalisar dokokin jihar Taraban
An dai zargi gwamnan jihar Taraban, Darius Dickson Isiyaku, da zama kanwa uwar gami wajen sauya kakakin majalisar
Zargin da shi gwamnan ke cewa ba haka lamarin yake ba
Saurari rahoto cikin sauti


Dubi ra’ayoyi
Yanzu shekaru hudu kenan da Kanar Sambo Dasuki, tsohon mai ba wa Shugaban Najeriya Shawara ta fuskar tsaro a zamanin tsohon Shugaba Goodluck Jonathan, yake a tsare
Sambo, wanda hukumar EFCC ke tuhuma da salwantar da kudin da su ka haura dala biliyan 2, na hannun jami’an tsaron farin kaya, DSS
Bayan an kama Dasuki, mahaifinsa tsohon Sarkin Musulmi, sultan Ibrahim Dasuki, ya yi jinya har Allah ya yi masa rasuwa ba tare da Sambo ya samu ganawa da shi ba
Kazalika, Sambo Dasuki ya samu beli har ma daga kotun kungiyar kasashen raya tattalin arzikin Afurka ta yamma ECOWAS/CEDEAO amma bai samu fitowa ba
Ministan shari’a Abubakar Malami ya bayyana dalilan rashin sake Dasuki, ciki har da batun kudin da a ka ce an ware ne don sayo makamai amma ba a sayo ba, har hakan ya yi sanadin kashe dubban mutane da 'yan ta'adda su ka yi
A hirarsu da Muryar Amurka dai kusan lokaci zaben 2015, Dasuki ya bayyana cewa shi ne kan gaba wajen neman kawo maslaha a gwagwarmayar kawar da Boko Haram
Da alamun Sambo Dasuki na nan lafiya a hannun hukuma kuma ba a san ranar da shari’ar sa za ta kammala, har ya kai ga yanke ma sa hukunci ba
Shi ma shugaban ‘yan shi'a na IMN Ibrahim El-zakzaky zai cika shekaru 4 a watan nan na Disamba tun kama shi da a ka yi a Zaria biyo bayan arangamar ‘yan shi'a da sojoji da aka fara a cibiyar Hussainiyya


Dubi ra’ayoyi
Yayin da 'yan Najeriya ke cigaba da nuna damuwa bisa dokar biyan tsofaffin gwamnoni da shugabanin majalisun dokokin kasar kudaden fansho da alawus alawus na mussaman na miliyoyin Naira
Jihar Akwa-Ibom da ke yankin Naija Delta, na daya daga cikin wadanda tsoffin gwamnoni da mataimakansu suke karbar makudan kudade, bisa wata doka da majalisar dokokin jihar ta samar a shekarun baya
Ita dai wannan doka ta yiwa duk wani tsohon gwamna da mataimakinshi tanadin cewa a duk shekara yana da Naira miliyan dari biyu (N200,000,000
00) da sabuwar mota guda biyu da masu yi musu hidimar gida da kuma tanadin samar musu da cikakken tsaro
Sauran tanade tanadan sun hada da samar musu da mai dafa musu abinci da direba da kuma tabbatar da cewa ana kula da lafiyarsu da ta iyalansu, kuma kan kula da lafiyar tasu za’a basu Naira miliyan dari (N100,000,000
00) a duk shekara
Sannan har ila yau za’a gina musu katafaran gida mai daki biyar a Abuja babban birni tarayyar kasar da kuma jihar ta Akwa-Ibom
Wannan batu dai ya janyo ce-ce kuce a jihar ta Akwa-Ibom, da al'umma a jihar suka bayyana cewa bai dace ba, ganin yadda tsoffin gwamnoni suke karbar makudan kudade a duk shekara, inda suka ce harkokin lafiya, ilimi, dai sauransu duk sun lalace ga kuma dumbin bashi da ake karbowa a jihar da kuma kasar
Tun a baya, wata kotun daukaka kara ta bada wani hukunci akan irin dokokin da majalisun dokokin jihohi suke yi cewa ya sabawa kundin tsarin mulki kasar
Saurari cikakken rahoton wakilinmu Lamido Abubakar:



Ana ci gaba da gudanar da bukukuwan Kwanaki 15 da Majalisar Dinkin Duniya ta shirya domin ganin an kawar da cin zarafin mata a Duniya
Dubi ra’ayoyi
Ana ci gaba da gudanar da bukukuwan Kwanaki 15 da Majalisar Dinkin Duniya ta shirya domin ganin an kawar da cin zarafin mata a Duniya
Mata sun nuna bakin cikinsu akan yadda shugabar mata ta jamiyar PDP Madam Salome Acheju Abuh ta mutu a sakamakon cinna wa dakin ta wuta a lokacin da take ciki, har ta kone kurmus, wanda wadansu da ba a san ko su wanene ba suka yi a lokacin da ake zaben gwamna a ihar Kogi
Matan sun yi tattaki na musamman daga cibiyar mata zuwa ofishin Kula da Harkokin Mata ta Abuja sanye da fararen riguna masu dauke da sakonni daban daban na nema wa Salome hukunci cikin gaggawa
A cikin mata da suka yi wannan tattaki akwai diyar ta mai suna Ekojonwa Courage Tevershima wacce ta bayyana mahaifiyar ta a matsayin mace mai kamar maza goma, mai raha da yin haba-haba da mutane ko da ba ta san su ba
Courage ta ce abin da ya faru da mahaifiyar ta ba abu ne da bai dace ba kuma tana neman shugaba Mohammadu Buhari ya sa baki saboda a nemo wadanda suka yi wanan mumunan aiki a hukunta su da hukunci mai tsanani, sanan a kula da iyalin da Salome ta bari a baya
Daya cikin masu shirya tattakin Salma Abdulwahid, ta ce sun yi wannan zaman makokin ne domin su nuna wa Salome kauna tare da yin tir da yadda ta mutu a lokacin zabe, Salma ta ce zabe ba yaki ba ne, gwamnati ta dauki mataki saboda bai kamata a sake ganin an sami salwantar da ran wata mace a kasar nan gaba
Ita ma Ministar Kula da Ma'aikatar Mata Dame Pauline Talen ta tabbatar wa matan cewa shugaba Mohammadu Buhari ya riga ya bada umurnin a nemo wadanda suka yi wanan aika aika din, domin a hukunta su, kuma ta ce da shi da mataimakinsa Forfesa Osinbajo da Uwargidansa Aisha Buhari za su jajirce domin ganin a hukunta duk wanda aka kama da laifi wajen kashe Madam Salome
Ranar 10 ga wanan wata na Disamba ne ake sa ran mata za su kamalla bukuwan nasu

Hadin gwiwar dakarun Najeriya da na kasashen yankin tafkin Chadi sun sake samun wani gagarumar nasara a wata fafatawa da suka yi a Arewacin jihar Borno
Dubi ra’ayoyi
Hadin gwiwar dakarun Najeriya da na kasashen yankin tafkin Chadi sun sake samun wani gagarumar nasara a wata fafatawa da suka yi a Arewacin jihar Borno
Dakarun sashi na 3 na rundunar yaki da Boko Haram ta "Operation Lafiya Dole" da kuma sashi na 2 na dakarun hadin gwiwa na kasashen yankin tafkin Tchadi, sun sami nasarar ragargazar mayakan Boko Haram a tsibirin Duguri dake arewacin jihar Borno
Jami'in sadarwa na aikace aikacen rundunar sojojin Najeryia, Kanar Aminu Ilyasu cikin sanarwar da ya fitar ya nuna cewa fafatawar ta auku ne a yunkurin dakarun na cimma kauyukan Njirwa da Duguru
Bayan da dakarun suka cimma kauyukan biyu, kazakika sun kuma yi dirar mikiya akan yan bindigar Boko Haram din wadanda ke fada da wasu motoci hudu masu dauke da manyan bindigogin kai farmaki
A dai fafatawar sojojin wadanda jiragen yaki suka tallafa masu, take sun hallaka kimanin mayakan Boko Haram goma sha uku tare da kwato motoci 4 masu dauke da manyan bindigogin kai farmaki da Karin wasu manyan bindigogin harbo jiragen sama dama wasu bindigogin kirar AK 47 da harsasai na musamman sama da Dari biyu
A cewar wani masanin tsaro Manjo Bashir Shayibu Galma wannan nasara da dakarun suka samu tana nuna cewa lalle ana dab da kawar da burbushin yan ta'adda

Dubi ra’ayoyi
Batun kudin fansho da alawus-alawus da tsofaffin gwamnonin jihohin Najeriya ke karba a kowane wata, ba wani sabon labari bane
A cewar wani lauya mai zaman kansa a Jos da ke jihar Filato, Lawal Ishaq, dimokradiyyar Najeriya ita ce take cinye kudin kasar, shi ya sa ba'a iya yi wa talaka aiki
A cewar shi, da yawan 'yan Najeriya, ba su da masaniyar makudan kudaden da tsofaffin masu rike da ragamar mulkin jihohin ke karba
Barista Yakubu Sale Bawa, Shugaban Kungiyar lauyoyin jihar Pilato, ya ce almubazzaranci ne a rika ba tsofaffin gwamnonin irin wadannan makudan kudade
Batun biyan tsoffin gwamnoni kudaden fanshosu, ya taso ne, bayan da tsohon gwamnan jihar Zamfara Abdulaziz Yari, ya yi korafin ba a biyan shi kudaden fanshonsa, lamarin da ya sa gwamna mai ci, Bello Matawalle ya soke dokar da ta ba da wannan dama
Lamarin ya janyo ce-ce-ku-ce, ya kuma haifar da muhawara a tsakanin 'yan Najeriya kan yadda ake biyan kudaden fansho ga tsoffin jami'an gwamnati
Saurari cikakken rahoto cikin sauti:


Dubi ra’ayoyi
Ministan Shari'a na Najeriya Abubakar Malami, ya musanta zargin da ake yi masa, na bin hanyar da ke kama da zamba cikin aminci, a kokarin karbo bashin da gwamnatin Najeriya ke bin kamfanonin mai, da ya kai dala biliyan 62
1
Zargin ko rade-radin, ya biyo bayan daukar kwangilar wani kamfani mai suna Trobel International da ya yi don karbo kudin da ba shi la'adar da ta kai dala biliyan 2
15 wato Naira biliyan 774
A lokacin da gwamnatin Buhari ta hau mulki a 2015, ta gaji shari'un da suka aza mata biyan Naira biliyan 150 a cewar Malami, wanda ya kara da cewa hakan ne ya sa tantance irin wadannan lamura don gano sahihan ikrari da kuma na cin hanci da rashawa ke da muhimmanci
Kakakin Ministan Umar Gwandu, a wata sanarwa, ya musanta zargin da ake wa Ministan da cewa ba shi da wata rufa-rufa kan lamarin da ma in an kwatanta da yadda gwamnatin baya wacce kan ba da kashi 30% ko fiye don karbo irin wadannan basuka
Za a iya tunawa, Malami ya taba ba da amsa kan dalilan da ya sa ya dakatar da ba da la'ada ga wani dan kwarmato Dr
George Uboh kan gano kudin gwamnati sama da Naira biliyan 473 da la'adar ta ta kai Naira biliyan 23
6
A saurari cikkaken rahoto cikin sauti:


Dubi ra’ayoyi
A Najeriya, daruruwan mata daga dukkan jihohi 36 na kasar ne suka kwashe kwanaki uku suna wani taro na musamman a dakin taro na cibiyar mata da ke Abuja wanda suka yi wa lakabi da "The Nigeria We Want" wato "Irin Najeriyar Da Muke So"
Matan sun yi ta rera wakar da ta zama taken mata inda suka bayyana bukatunsu na samun 'yanci da walwala
Abin da ya dauki hankali a taron shi ne, batun cewa sun bar neman kashi 50 cikin 100 na mukamai ko a gwamnatance, ko a siyasance, inda suka koma neman kashi 35 cikin 100
Daya daga cikin shugabannin da suka shirya taron, Madam Ene Ede, ta ce sun cimma matsayar ne domin ba sa samun yadda suke so a duk lokacin da aka ce ana yin wani abu da zai ciyar da kasa gaba
Ita kuwa ministar ma'aikatar mata ta kasa, Dame Pauline Talen, ta yaba tare da nuna goyon bayanta ga yunkurin da mata suka yi wajen hada kansu wuri guda saboda su samu ci gaba mai dorewa a harkokinsu
Wasu mata da suka halarci taron daga jihohi daban-daban irinsu Jihohin Kaduna, Zamfara, Bauchi, sun koka akan harkar tabarbarewar tsaro da ke shafar su da 'ya'yansu
Abin jira a gani shi ne irin tasirin da hadin kansu zai haifar masu
Saurari cikakken rahoton cikin sauti:


Dubi ra’ayoyi
An yi kira ga matasa da su nemi sana’ar yi, don inganta rayuwarsu da ta al’ummarsu
Tsohon Karamin Ministan Sadarwa a Najeriya, Ibrahim Dasuki Nakande, shi ya yi wannan jan hankali ga matasan yayin gudanar da addu’o'i na musamman ga wadanda suka rasa rayukansu a rikicin da aka yi a garin Jos, a shekarar 2008
Addu'o'in wadanda aka saba gudanarwa a cikin garin Jos a jihar Filato, ko wacce shekara, an yi na wannan shekarar ne a babban masallacin birnin Jos
Nakande, wanda ya shugabanci taron addu'ar, ya ce addu'o'in na tunawa ne da wadanda hukumomin wancan lokaci suka yi wa kisan gilla, saboda sun fito suna neman adalci ga alummarsu
Hukumomin da ake zargi, sun musanta hannu wasu kashe-kashe da ake zargin jami'an tsaro sun yi wa al'umar Musulman
Sheikh Khalid Aliyu, Sakataren Kungiyar Jama’atu Nasril Islam ta kasa, wanda ya gabatar da makala a wurin taron addu’o'in, ya bukaci hadin kai tsakanin al’ummar garin Jos
Saurari cikakken rahoton cikin sauti

Jam'iyyar APC mai mulki a Najeriya, ta nesanta kanta daga yunkurin da wasu ke yi na neman shugaba Buhari ya yi tazarce idan ya kammala wa'adinsa na biyu, batun da ya janyo ka-ce-na-ce a tsakanin al'umar kasar
Jam'iyyar APC mai mulki a Najeriya, ta nesanta kanta daga yunkurin da wasu ke yi na neman shugaba Buhari ya yi tazarce idan ya kammala wa'adinsa na biyu, batun da ya janyo ka-ce-na-ce a tsakanin al'umar kasar
Jam’iyyar APC mai mulki a Najeriya, ta yi barazanar korar wani mambanta da ya shigar da kara a kotu, yana neman Shugaba Muhammad Buhari ya yi tazarce
Charles Enya, mamba a jam'iyyar ta APC a jihar Ebonyi da ke kudancin Najeriya, ya garzaya kotu, yana neman a bari Shugaba Buhari da sauran gwamnoni su nemi wa’adi na uku
Sai dai wata sanarwa da sakataren yada labaran jam’iyyar, Malam Lanre Issa Onilu ya fitar a jiya Alhamis kamar yadda rahotanni suka nuna, ta kwatanta masu neman Shugaba Buhari ya yi tazarce a matsayin “yan kanzagi
”
Sanarwar ta kara da cewa, masu kambama wannan batu, ba wasu ba ne illa “sojojin haya,” da ke son su “ta da zaune tsaye” tare da yi wa tsarin dimokradiyya “zagon kasa
”
Buhari, mai shekaru 76, wanda aka sake rantsarwar a wa'adi na biyu a watan Maris, ya fito ya yi watsi da wannan batu, yana mai cewa ya sabawa kundin tsarin mulkin kasar
A cewar Onilu, an fitar da wannan sanarwa ce, musamman don ta zama garagadi ga Enya
“Da farko mun yanke shawarar mu yi watsi da shi, amma, mun ga ya kamata mu aika mai da sako karara da sauran masu son ta da zaune tsaye,” sanarwar ta ce
Ya kara da cewa, “mun yi kokari mu binciki sahihancin ikrarin da yake na cewa shi mamba ne a jam’iyyarmu, idan hakan ne, za mu sa reshen jam’iyyarmu da ke mazabar da ya fito ya kore shi
”




Dubi ra’ayoyi
Babban Sufeton ‘Yan Sandan Najeriya, Muhammad Adamu ya tabbatar da cewa zai binciki sabon tashin hankalin da ya bullo a Jihar Zamfara
Zuwa yanzu dai ana jiran sabbin bayanai kan alkawarin binciken, dalilan dawowar fitina a wasu sassan Zamfara tare da harin 'yan ta'adda a Jihar Adamawa
Sufeto janar din ya bayyana haka ne yayinda yake amsa tambaya kan fitinar da ta auku a Karaye da ke yankin karamar hukumar Gumi a jihar Zamfara, inda mahara su ka hallaka akalla mutum 20
Sabon farmakin ya sanya al’ummar dake zaune a kauyen yin hijira, inda su ke kira ga gwamnatin tarayya ta dauki sababbin matakan dakile kalubalen
An samu tankiya tsakanin gwamnan Jihar Zamfara Bello Matawallen Maradun da tsohon gwamnan jihar Abdul’aziz Yari, kan wannan damuwa da masu sharhi ke ganin matakin kare jama’a ya kamata a dauka maimakon muhawarar siyasa ta jam’iyyun PDP da APC
Saurari cikakken Rahoton Nasiru Adamu El-hikaya:
Dubi ra’ayoyi
A Najeriya, kwararru a fanin kimiyar siyasa da manyan a Siyasa sun fara mahawara akan batun kira da wani dan Jamiyyar APC yayi cewa, zai garzaya Kotu domin a tilasta wa Majalisar Dattawa ta yi gyaran kundin tsarin mulki domin Shugaba Mohammadu Buhari ya zarce da mulki bayan ya kammalla wa'adinsa a shekarar 2023
A wani mataki mai kaman mayarda martani, wasu 'yan Majalisar Dattawan Najeriya sun yi tsokaci akan wannan bukata ta Charles Oko, dan jamiiyar APC a Jihar Ebonyi da ke kudu maso kudanci Najeriya, inda ya ce yana so shugaba Buhari ya zarce da mulki
Sanata Abdullahi Adamu ya ce, wanan kira ba abu ne mai yiwuwa ba, domin ba yadda za a yi gyaran Kudin tsarin Mulkin kasa da ke dauke da mutane fiye da miliyan dari biyu domin mutum daya
Sanata Adamu ya kara da cewa ba a yin haka a siyasa, kuma wanan abun rudani ne kawai domin a tozarta wa yan Arewacin Najeriya da ita ma kanta Majalisar Dattawa da ake ganin tana zaman lafiya da bangaren shugaban kasa
Shi ma Sanata mai Wakiltar Kaduna ta Arewa, Uba Sani ya ce, tuni shugaba Buhari ya yi wa tufkar hanci, inda ya fito bainar jama'a a babban taron Jamiyyar APC mai mulki ya ce, shi ba zai sake tsayawa takara a karo na uku ba
Sanata Sani ya ce, ga duk mai hankali ya kamata ya janye wannan magana a koma a dukufa wajen gina kasa domin al'umma su samu su mori demokradiya
Amma ga Malami mai koyar da Kimiyar Siyasa a Jami'ar Baze a Abuja, wato Farfesa Usman Mohammed yana ganin akwai kanshin gaskiya a cikin wannan magana domin irin jituwar da ke faruwa tsakanin Majalisa da bangaren shugaban kasa a yanzu yana nuni da cewa wanan mataki yana cikin dalilin da ya sa aka matsa domin a zabi shugabanin da ke gudanar da Majalisar Kasa a yanzu
A halin yanzu dai 'yan kasa sun zuba ido, domin su ga yadda wannan maganar zarcewar Shugaba Buhari da mulki a karo na uku zata kaya
Saurari cikakken rahoton Medina Dauda Daga Abuja, Najeriya:
Dubi ra’ayoyi
Bayan da gwamnan jihar Zamfara Bello Muhammad Matawalle ya rattaba hannu akan sabuwar dokar da ta soke tsarin biyan tsofaffin gwamnoni da mataimakansu kudaden fansho
Tsohon ministan sadarwar Najeriya, Alh
Ikira Aliyu Bilbis, ya ce "rashin fahimtar wannan dokar da kantoman rikon jihar Zamfara ya yi, shi ya sa shi soke dokar
"
Bilbis na maida martini ne kan soke dokar da aka yi, wacce ta haramta biyan kudaden daga yanzu
A cewar shi, ita wannan dokar, ba kawai a jihar Zamfara ake da ita ba, kuma ba tsohon gwamna Abdul’aziz Abubakar Yari ya kirkiro ta ba, don haka gwamnan ya yi ma dokar mummunar fahimta
Ya kara da cewar, ai dalilan da suka sa gwamnan wadannan kalamai da aika-aikar, don bai san yadda aikin yake ba ne, kuma don ba zabar shi aka yi ba, shi ya sa ba shi da masaniyar yadda aikin gwamna yake
Matsayin shi na Kantoman riko, ya kamata ya din ga mutunta doka, inji tsohon minsitan
Batun da ya kai ga soke dokar, ta samo asali ne bayan da tsohon gwamnan jihar ta Zamfara, Yari, ya nemi gwamnati mai ci da ta biya shi kudaden fanshonsa na wata-wata, wadanda yawansu ya kai har naira miliyan 10
A wasu jihohin Najeriya, akan ginawa tsoffin gwamnoni da kakakin majalisu gidaje da biyansu makudan kudaden fansho, don dai a kyautata masu saboda irin aikin da suka yi na bautawa jiha
Dubi ra’ayoyi
Bayan gabatar da wani kuduri da 'yan majalisar dokokin jihar Zamfara suka yi na soke dokar ba tsofaffin gwamnoni da mataimakan su, wasu makudan kudade bayan wa'adin mulkin su, a safiyar yau gwamnan jihar Zamfara Alhaji Bello Muhammad Matawalle, ya rattaba hannu akan wannan kudurin
Abinda ke nufin yanzu babu wani tsohon gwamna ko mataimakin gwamna da zai sake karbar wasu kudade daga ranar da suka kammala wa'adin mulkin su a jihar

Wannan matakin na zaman maida martani akan wata wasika da tsohon gwamnan jihar Zamfara Abdul'aziz Yari ya rubutawa gwamnan Zamfara a kwanan nan, yana neman a ba shi kudadden da dokokin jihar suka amince a ba duk wani zababben gwamna har bayan ransa

Matawalle ya ce ba shi da niyyar karbar kudi daga gwamnati na fansho nan gaba, domin bai ga dalilin karbar kudaden da ya kamata a yiwa jama'a aiki dasu ba don samun ci gaba
Jihar Zamfara, dake arewa maso yammacin Najeriya na fuskantar matsaloli da yawa musamman ta fannin tsaro, wannan na daga cikin dalilan da suka sa gwamnan ya yanke wannan hukuncin
Gwamnan ya ce bai dace a ce shugabanni su karbi wadannan makudan kudaden ba, domin talakawa ya kamata a taimakawa kamar ta bangaren ilimi, kiwon lafiya, da sauran su
Gwamna Matawalle kuma yi bayani game da batun kama duk wanda zai shigo jihar ya haddasa tashin hankali, ciki har da shugabanni ko tsofaffin shugabanni, yana mai cewa duk wanda ya taka doka zai fuskanci hukunci
Ga tattaunawar cikin sauti



Dubi ra’ayoyi
Hukumar hana fataucin mata da yara ta Najeriya da ake kira NAPTIP a takaice, ta fito da wani kundi wanda za a dinga rijistar masu aikata laifin fyade da wasu laifukan makamanta wannan
Kundin rijistar dai zai zama wani muhalli da za a shigar da sunayen wadanda a ka samu da wannan laifi don ko da ba a yi mu su wani hukunci mai tsanani ba a karkashin dokokin Najeriya, jama’a zasu iya sanin su don yin taka-tsan-tsan da su, a cewar Julie Okah Donli, shugabar hukumar ta NAPTIP
Babban mai shigar da kara na Najeriya, Dayo Apata da ya halarci taron kaddamar da kundin rijistar a madadin mataimakin shugaban Najeriya Farfesa Yemi Osinbajo, ya ce akwai matakan da kowannen mu zai iya dauka wajen kawar da duk wani nau’in cin zarafin mata da suka hada da daina muzanta su ko dora laifi akan wadanda aka ci zarafin su, da koyawa yara maza kare mazantakar su ta hanyar mutunta mata, da kuma muhimmancin sanar da ‘yan sanda ko jami’an yaki da cin zarafin mata idan an ga wani abu mai kama da haka iya faru
Aisha Zakari Yasmin, da ke sharhi akan lamuran mata da yara ta yi marhabin da wannan kundin ta kuma bukaci a yi tsayin-daka akan muradin
Wani matashi a arewacin Najeriya mai suna Anas Dan Na-yaba, shi ma ya yaba da wannan matakin ya kuma ce kamata yayi duk wanda aka samu da laifin fyade a yanke mashi hukuncin kisa
Laifin fyade dai ya kusan zama ruwan dare a Najeriya abinda ya sa jama’a ke yin kiran a yi dokoki masu tsanani don hukuncin gani ga wane
Ga karin bayani cikin sauti



Dubi ra’ayoyi
Shugaban kasar Najeriya Muhammadu Buhari, wadan Sakataren gwamnatin tarayya Mr
Boss Mustapha ya wakilice shi a wannan taro, ya jaddada kiransa na neman hadin kai gabadaya domin yaki da cin hanci da rashawa
Shugaban kasar Najeriya, Muhammadu Buhari ya kalubalanci gwamnonin da ke karkashin jami’iyyar APC da su mara wa gwamnatin tarayya baya wajen yakin da ta ke yi na kauda cin hanci da rashawa
Shugaban kasar ya bayyana hakan ne yayin taron hadin gwiwa tsakanin gwanmonin da ke karkashin APC, da gwamnatin tarayya da aka gudanar a Jos, jihar Filato
Mahalarta taron sun hada da ministoci, da gwamnonin APC, da shugbannin sassan gwamnatocin jihohi da kananan hukumomi da sauran masu ruwa da tsaki, inda suka tattauna hanyoyin da zasu inganta rayuwar al'umma da suka zabe su, ta hanyar tsaro, kiwon lafiya, Ilmi, da kuma bin gaskiya wajen sarrafa dukiyar al'umma da dai sauran su
A saurari rahoto cikin sauti daga wakiliyar Muryar Amurka, Zainab Babaji

Dubi ra’ayoyi
Wata kungiya mai goyon bayan shugaban Najeriya dake kiran kanta “Buhari Media Organsation” (BMO), tace shugaba Muhammadu Buhari bai yanke wata shawarar yin tazarce ba
A wata sanarwa da shugaban kungiyar BMO Niyi Akinsiju ya sanyawa hannu a Abuja na cewa masu gangamin yin tazarcen su girmama shugaban kasa kuma su daina wannan gangamin
Akinsiju ya fada cewa kungiyarsa na ran cewa kalaman na shugaban kasar zai kawo karshen wannan labarin kanzon kurege baki daya
Kungiyar ta BMO ta fada cewa wannan sanarwar da shugaban kasa ya yi cewa bashi da wata niyar shiga takara a karo na uku matsayinsa ke nan saboda haka, ‘ya yi kira ga yan Najeriya su yi watsi da kiran da wasu ke yi na sauya dokar wa’adin shugabanci, lamarin da ya sabawa kundin tsarin mulkin kasar
Shi kuwa Awala Rafsanjani dan rajin kare hakkin bil adama a Najeriya, yace ganin irin alkawuran da shugaba Buhari ya dauka a baya cewa zai yi takarar shugabancin kasa sau daya amma kuma ya sauya tunaninsa ya nemi wa’adi na biyu, akwai yiwuwar wannan batun tazarcen ya zama gaskiya
Sai dai yace dole ne ‘yan Najeriya su tashi haikan su bayyana rashin amincewar su da kakkausar lafazi kana su tabbatar da ganin cewa, sun kare ‘yancinsu
Rafsanjani ya yi fashin bakin ne a wata hira da babbar editar Muryar Amurka Alheri Grace Abdu,
Saurari hirar:

Dubi ra’ayoyi
Mukaddashin shugaban hukumar yaki da cin hanci da rashawa na Najeriya Ibrahim Magu, ya ce ba zai fasa tsayin daka ba wajen yaki da barayin biro, da wadanda kan bullo da sabbin dabarun zarmiya
Duk shugabannin hukumar ta yaki da cin hanci na nuna damuwoyi guda uku kan yakin, wadanda su ka hada da jinkirin shari’a a kotuna, da maida martani daga masu zarmiya, da kuma batagari da a ke samu a tsakanin jami’an
Shugaban hukumar na farko, Mallam Nuhu Ribadu, ya ce duk wanda ya samu matsayin jagoran yaki da cin hanci sai ya sadaukar da kansa, a kwai wahala domin yana yaki ne da masu karfi, da masu kudi, da kuma sauran jama'a
Yaki da cin hancin ya fadada musamman ga masu damfara ta yanar gizo, da kuma hanyar hada-hadar kudi ta lataroni wato “BIT-COIN”
Yanzu haka hukumar EFCC na cigaba da binciken wani fitaccen dan yanar gizo mai suna Mustapha Mompha wanda ke wasa da dalolin Amurka da sunan aikin canjin kudi a Dubai
Ga rahoton cikin sauti daga wakilin Muryar Amurka, Sale Shehu Ashaka

Dubi ra’ayoyi
An fadakadda da mabiya addinai da su yi amfani da koyarwan littafi mai tsarki wajen kawo sauyi da zai tsabtace siyasa da kauda cin hanci da rashawa a Najeriya
A wani taron bita da wata kungiya da ba ta gwamnati ba, House of Issachar ta shirya wa mabiya addinin kirista, mai taken gudummawar Coci wajen gina demokradiyya mai dorewa a Najeriya, an faddakar da mahalarta taron kan samar da kyakykyawan ginshiki na nuna adalci ga kowa da kauda cin hanci da rashawa da kuma hana musayan kudi lokacin zabe
A lokacin da yake gabatar da kasida a wurin taron bitar, Farfesa Dakas Clement Dakas, ya ce addini tafarki ne na yin gaskiya
Shugaban kungiyar House of Issachar, Barista Yakubu Sale Bawa, ya ce sun shirya taron don zaburar da al’umma aiwatar da hakkin kawo sauyi a sha’anin gudanar da harkokin shugabancin da Allah ya basu don walwalar ‘yan Najeriya
Saurari cikakken rahoton wakiliyarmu Zainab Babaji daga Jos:

A Najeriya, batun amincewa da karin haraji daga kashi 5 cikin dari zuwa kashi 7
5 cikin dari yana ci gaba da daukan hankalin yan kasa
Dubi ra’ayoyi
A Najeriya, batun amincewa da karin haraji daga kashi 5 cikin dari zuwa kashi 7
5 cikin dari yana ci gaba da daukan hankalin yan kasa
Yawancin wadanda Muryar Amurka ta magana da su akan wannan batun sun nuna cewa idan Bera da sata to daddawa na da wari, domin yawancin yan Najeriya ba sa son biyan haraji, kuma wanan kari ne da zai taimakawa mahukuntan kasa da talakawan baki daya
Hajiya Mariya Ibrahim Baba na cikin masu irin wanan ra'ayin saboda haka tana goyon baya, kuma ta kalubalanci gwamnati da ta dage wajen wayar da kan al'umma akan muhimmancin biyan haraji idan har ana so a ci gaba
Shi ma Sa'idu Yaro Tafawa daga karamar hukumar Toro ta Jihar Bauchi, ya bi tarihi ne tun daga karin kudin Man Fetur daga Naira 65 zuwa Naira 143, ya zuwa rufe iyaka da shugaban kasa ya ce a yi, inda ya koka cewa talaka ne ke wahala, kuma yanzu aka kara haraji
haka kuma ya fito ya kalubalanci yan Majalisa da fadar shugaban kasa cewa, shi bai goyi bayan karin ba saboda akan talakawa yake karewa
Shi kuwa tsohon dan Majalisar Wakilai Ahmed Aliyu Wadada ya ce ya kamata a hada hannu da manyan masu kudi wajen kawowa talaka sauki, amma tunda biyan haraji zai taimaka wajen farfado da tattalin arzikin kasa, sai al'umma su yi hakuri domin Majalisa ta riga ta amince da shi
Amma daya cikin yan Majalisar Dattawan da suka amince da kudurin karin haraji Sanata Kabiru Gaya ya ce karbar wanan haraji ba zai shafi talaka ba ko kadan, kuma kudaden da za a samu, sune za su shiga lalitar gwamnati a rika rabawa Jihohi da kananan hukumomi, kuma zai hana a ci bashi domin aiwatar da kasafin kudin kasa
Wanan karin Harajin dai ba za a fara shi ba sai a watan Fabrairu na shekara 2020 saboda haka yan kasa sun zuba ido su ga irin matakin da yan kasuwa za su dauka
Dubi ra’ayoyi
Kwamitin aiyuka na jam'iyyar APC na kasa ya nada kwamiti domin samo bakin zaren magance rikicin da ya ki ci ya ki cinyewa a tsakanin shugaban jam'iyyar APC da gwamnan sa na jihar Edo
Sakataren Kwamitin Ahmed Aliyu Wadada ya yi bayani cewa za su yi tarurruka a jihar Edo, tare da masu ruwa da tsaki na jihar wanda ya kunshi jiga-jigai manya da matasa da mata, kuma an bawa kwamitin damar ba da laifi wa wanda ake ganin yayi laifi, san nan su kawo rahoton mafita da zai bada dama a yi demokradiya na cikin gida a jihar ta Edo
Amma wasu fitattun shuwagabanin Jamiyyar APC, sun yi kira ga shugaban jam'iyyar Adam Oshimole da ya yi murabus daga kujerarsa, domin hakan zai kare jam'iyyar daga rushewa, wani abu da mai nazirin harkokin siyasar kasa da kasa Mohammed Ishaq Usman ke ganin shure shure baya hana mutuwa
inda yake ganin salon shugabancin da Oshimole ya kawo a jam'iyya shi ne irin na yakin kwato hakin ma'aikata a kungiyar kwadago ba wai shugabanci irin na siyasa ba

Ganin cewa an jima ana rikice rikice a jihohin Ribas da lagos da Bauchi da Zamfara da Imo da Ondo da kuma Kaduna, amma ba a kafa irin wanan kwamiti ba, me ya sa APC ta farga ne yanzu?
Jigo a jam'iyyar APC Kanar Garus Gololo mai murabus, ya ce bai kamata wannan kwamiti ya tsaya a Jihar Edo kawai ba, ya kamata ya zagaya sauran jihohin kasar, inda ake samun baraka

Abin jira a gani shine tasirin da wanan kwamiti zai yi wajen magance matsalar da ake samu a tsakanin shugabanin Jamiyyar APC a jihar ta Edo
Dubi ra’ayoyi
An samu arangama tsakanin Makiyaya da Manoma a garin Rumjin Kalmalao da ke cikin karamar hukumar Illela ta jahar Sokoto, mai tazarar kilomita biyu daga birnin Konni na Jamhuriyar Nijar
Rahottani sun bayyana cewa Fulani makiyaya da Manoman sun yi amfani da makamai da suka hada da bindigogi a lokacin rikicin

Mutum biyu ne suka rasa rayukkansu, ya yin da wasu da dama suka raunata

Muhammadu Kane, dake zaman hakimin garin kuma daya daga cikin wadanda suka raunata sanadiyar rikicin, ya fadawa Muryar Amurka cewa rundunar tsaron jihar Sokoto ta yi kokarin dawo da zaman lafiya a yankin ta hanyar aikawa da dakarunta

Kwamishinan Yan Sandan jihar, da makarrabansa sun kai ziyara yankin domin ganewa idanunsu abin da ya faru

Lamarin dai ya haifar da zaman dar-dar tare da fargabar kada rikicin ya shafi makwabtansa

Ga karin bayani a sauti daga wakilinmu Harouna Mamane Bako
Dubi ra’ayoyi
Majalisar Dattawan Najeriya ta amince da wani kudurin doka na kara harajin da ake biya kan wasu kayayyaki daga kashi 5 cikin 100 zuwa kashi 7
5 cikin 100 a ranar Alhamis

Matakin dai ya janyo ce-ce ku-ce da dama a duk fadin kasar, inda wasu ke ganin cewa hakan zai kara yawan kudadden shiga ga kasar, wasu kuma na cewa hakan zai shafi rayuwar talakawa

Shugaba Buhari ya bayyana cewa gwamnatinsa ta aiwatar da kasafin kudinta na shekarar 2020 ne a kan kudin harajin kayayyaki, kan hakan ne ta yanke hukuncin kara yawan haraji

Gwamnatin ta ce ta yi la'akkari da talakawa, saboda ta tsame wasu kayayyaki da harajin bai shafa ba kamar kayan koyarwa a makarantu da magunguna da kuma wasu kayayyakin abinci da ake amfani da su na yau da kullum

Ga wasu daga cikin abubuwan da harajin bai shafa ba:
Shi dai shugaban Majalisar Dattawa, Ahmad Lawan, ya jadadda cewa wannan dokar ba wai an yi ta ba ne ba domin cutar da 'yan Najeriya
Ya kara da cewa gwamnati na son amfani da kudadden da za a samu ne domin kara habaka ababen more rayuwa

Dubi ra’ayoyi
Hukumar tattara kudaden haraji a jihar Filato ta ce harajin da jama’a ke bayarwa ya taimaka wajen bunkasa ayyukan more rayuwa, musamman wajen samar da tsaro a jihar
A hirarsa da Muryar Amurka, shugaban hukumar tattara kudaden haraji a jihar Filato, Dashe Arlat ya ce tsarin da gwamnatin tarayya ta bullo da shi na tattara kudaden shiga a asusu guda da samar da lambar biyan haraji wato TIN Number, hanyoyine da ake tantance jama’a da sanin sana’ar da suke yi don taimaka wa gwamnati da bayanan da za ta yi tsare-tsare da zasu inganta rayuwar al’umma
Wasu 'yan Najeriya sun bayyanawa Muryar Amurka ra'ayoyinsu game da wannan kudade na haraji da gwamnati take karba

Ga rahoto cikin sauti daga wakiliyar Muryar Amurka Zainab Babaji

Dubi ra’ayoyi
Babban sufeton ‘yan sandan Najeriya Muhammad Adamu ya karfafa muhimmancin rufe kan iyakar Najeriya da kasashe makwabtanta, domin cimma muradun aiyukan tsaro
Sufeto Adamu wanda ke magana bayan taro kan tsaro a fadar Aso Rock, ya fito fili ya bayana dalilan rufe kan iyakar, inda ya ce abin ya wuce batun fasa kwabrin kayan abinci da lamuran kasuwanci, ana hakan ne domin samun dakile shigo da makamai
Kakakin shugaba Buhari Garba Shehu ya taba yin bayani kan yadda kasashen tafkin Chadi ke hada kai da Najeriya don murkushe ta’addanci da tuni ya yi sanadiyyar asarar dubban rayuka da dukiya
Shima ministan cikin gidan Nijar Mohammed Bazoum yayi magana a taron ECOWAS/Cedeao a Abuja da aka kammala, na bukatar bude iyakar
Saurari karin bayani cikin sauti:

Babbar kotun jihar Kano ta soke dokar da ta kafa sabbin masarautu guda hudu, wadanda aka kirkiro karkashin masarautar ta Kano
Dubi ra’ayoyi
Babbar kotun jihar Kano ta soke dokar da ta kafa sabbin masarautu guda hudu, wadanda aka kirkiro karkashin masarautar ta Kano
A zaman kotun na yau karkashin jagorancin mai shari’a Usman Na-Abba, kotun ta gamsu da hujjojin da tsohon shugaban marasa rinjaye na Majalisar Dokokin jihar Kano Rabiu Sale Gwarzo ya gabatar a gabanta, na cewa an saba ka’idojin dake kunshe a kundin zartar da doka na Majalisar
A watan Mayu da ya bagata ne Majalisar Dokokin ta Kano ta amince da gyran fuska, ga kundin dokar nada sarakuna a jihar Kano, wanda ya bada damar samar da sabbin masarautu hudu a jihar Kano
Wadanda aka shigar da karansu gaban kotun, sun hada da gwamnan jihar Kano Dakta Abdullahi Umar Ganduje da shugaban Majalisar Dokokin jiha da ofishin Atoni Janar da kuma kwamishinan shari’a na jihar Kano
Da yake zartar da hukunci game da karan, alkalin kotun mai sharia Usman Na Abba, ya ce hanyoyin da Majalisar ta bi wajen samar da dokar da ta kafa sababbin masarautun cike suke da kura-kurai don haka, kotun ta soke wancan gyaran
Saurari rahoto cikin sauti daga wakilin Muryar Amurka Mahmud Ibrahim Kwari



Dubi ra’ayoyi
Duk da korafe-korafen da aka yi ta yi akan batun kafa hukumar da za ta sa ido akan yadda ‘yan kasa ke amfani da kafafen sada zumunta na zamani, musamman ma a fanin yin kalamai irin na batanci, wanan bai hana majalisa yin aikinta ba, domin majalisar ta cigaba da yi wa dokar karatu na biyu
Wannan dokar kariya daga batanci daga dandalin sadarwa na zamani ta sake jan hankalin ‘yan Majalisar dattawan a karo na biyu ne har aka yi tattaunawar mussamman a zauren majalisar, zaman da ya nuna galibin ‘yan majalisar suna goyon bayan wanan kudirin dokar
Sanata Kabiru Ibrahim Gaya yana cikin ‘yan majalisar da suka nuna fa'idar wanan kudiri, inda ya jaddada cewa Kundin tsarin mulki ya baiwa kowa dama ya fadi albarkacin bakinsa amma kuma ya fadi albarkaci mai ma'ana ba zagi da karya da cin kazafi ba
Shi kuwa Mataimakin mai tsawatarwa na majalisar dattawan, Sanata Sahabi Ya'u ya yi nuni ne cewa babu wani dalilin da zai sa gaban kowa ya fadi, saboda wannan kudurin ba zai zama doka ba sai an samu ra'ayoyin al'ummar kasa akan ta nan ba da dadewa ba
Amma masanin dokokin kasa, Barista Mainasara Kogo Ibrahim, ya shaida cewa wanan al'amari ba sabon abu bane domin kasashe da dama suna amfani da irin wanan doka da ta ke kara karfafa zamantakewa da kuma kare hakin al'ummominsu
Ita wannan doka dai ta sha suka kuma tana kan shan suka daga kungiyoyi daban daban, wanda daga cikinsu Sakataren Kungiyar ‘yan jaridu na Kasa Shuaibu Leman ya nuna mamakin abin da yasa ake kokarin tabbatar da wanan kuduri ya zama doka
A halin yanzu dai an mika wanan kudurin doka ga Kwamitin kula da Harkokin shari'a domin a tsaftace shi kafin a fara sauraren ra'ayoyin al'ummar kasa akan shi
Ga cikakken rahoton Wakiliyar Muryar Amurka a Abuja, Medina Dauda
Dubi ra’ayoyi
Al’ummomin Irigwe da Bace dake karamar hukumar Bassa a jahar Pilato sun yi wata yarjejeniyar zaman lafiya don ci gaban yankunan su
Al’ummomin sun yarda suyi amfani da sulhu wajen magance matsalar kan iyaka, tsaida ayyukan bata gari dake haddasa kashe-kashen jama’a da lalata dukiyoyinsu, da kuma yaki da yawaitar makamai a yankin
Shugaban raya al’ummar Irigwe, Sunday Abdu, wanda ya karanta yarjejeniyar a madadin al’ummomin biyu ya bukaci hukumar shata kan iyaka ta kasa da ta sake duba batun kan iyakar al’ummomin biyu
Ga cikakken rahoton Wakiliyar Muryar Amurka a Jos, Zainab Babaji
Dubi ra’ayoyi
Shugaba Muhammadu Buhari ya rattaba hannu akan wata doka da ta hana yin ba-haya ko fitsari a bainar jama’a da kuma wasu al'amuran da suka shafi hakan
An yi wa dokar lakabi da “kawar da matsalar ba-haya a fili a Najeriya nan da shekarar 2025
"
Ministan ma'aikatar Ruwa na Najeriya, Inginiya Suleiman Adamu, ya bayyana cewar an yi wannan dokar ne don tabbatar da an samar da muhalli da ruwan sha masu tsafta a kasar baki daya
Najeriya na daya daga cikin kasashen da ke fuskantar matsalar ba-haya ko fitsari a fili
lamarin da kan haifar da illoli ga lafiyar al’ummah
Indiya ita ce kasar da ta fi kowacce fuskantar wannan matsalar a duniya, amma ta dauki wasu matakai na kawo karshen hakan
A yanzu hukumomin a Najeriya su ma sun dukufa wajen ganin an tsaftace ko ina
Dokar dai ba tana nufin idan aka samu mutum da laifin yin ba-haya a bainar jama’a za’a hukunta shi ba ne, ana so jama’ su dauki dabi’ar tsaftace muhallansu da kansu ba tare da wani ya tsawata masu ba
Ministan ya kara da cewar, an umurci ma’aikatun gwamnati da su samar da wadattattu da tsaftatattun makewayi a duk ofisoshinsu, kana gwamnatocin jihohi da na kananan hukumomi ma su bi sahu
Akwai bukatar jama’a su ma su samar da matsugunnai a cikin kasuwanni da tashoshin motoci don samar da aikin yi da kuma karin kudaden shiga ga kasa
Dubi ra’ayoyi
A cikin makon da ya gabata ne aka yi zabukkan gwamnoni a jihohin Bayelsa da Kogi da ke Najeriya, inda a jihar Kogi gwamna Yahaya Bello ya sake komawa kujerarsa, a Bayelsa kuwa David Lyon ne ya yi nasara

Sai dai da alama dukda an gama gudanar da zabukkan, jam'iyyar PDP wacce 'yan takaranta biyu duk basu yi nasara ba, ta ke neman kalubalantar sakamakon zaben

Jam'iyyar ta bayyana cewa ba ta amince da sakamakon zaben da aka yi a dukannin Jihohin biyu ba, saboda haka ta yi alkawarin garzayawa kotu

Mai magana da yawun Jam'iyyar, Kola Ologbondiyan shi ne yayi suka da kakkausar murya, inda ya ce Jamiyyar ba ta amince da sakamakon zaben Gwamnonin da a ka a yi a Jihohin Bayelsa da Kogi ba
A Bayelsa dai mutane na ganin cewa PDP tana neman a share mata hawaye ne kawai, saboda rasa Jihar da ta yi a yanzu, bayan shafe kusan shekara 20 tana mulkinta
Babban jigo Mr
Sunny Monidafe na Jamiyyar APC, ya ce a ganinsa ba laifin APC bane cewar PDP bata ci zabe ba
Kalaman nasa sun samu goyon bayan Gwamnan Jihar Bayelsa, Seriake Dickson wanda yake kammala wa'adinsa karo na biyu
Bayan wasu rahotanni sun yi ikirarin cewa ba'a gudanar da zabbukan yanda ya kamata ba, shugaban Cibiyar Inganta Damokradiya da cigaban kasa, Farfesa Jibo Ibrahim, shima ya tofa albarkacin bakinsa inda yace "wadannan koke-koke da ake samu ba za su kawo wa demokradiyar kasa cigaba ba
"
Ga karin bayani daga wakiliyarmu Medina Dauda

Dubi ra’ayoyi
Alkalumman hukumar kididdiga a Najeriya sun bayyana yadda farashin kayan abinci suka hauhawa a kasar

Kididdigar ta kuma nuna raguwar masu sayan kayan, lamarin da ya fi tsanani a shekaru 4 da su ka wuce
A watan Oktoban da ya gabata ne farashin kayayyakin suka karu da kashi 11
61%, wanda ya haura na watan Satumba da ya tsaya a kashi 11
24%
Masana tattalin arziki dai na alakanta lamarin da rufe iyakokin Najeriya da gwamnatin kasar ta yi
Sun ce akwai riba da faduwa ta wani bangaren na rufe iyakokin, amma ba za a ga tasirin sauki ba matukar an bar kasuwa ta yi halinta
Hukumar hana faskwauri ta Najeriya ce ta sanar da rufe iyakokin a cikin 'yan watannin da suka gabata, domin hana shigowa da dukkan kayan masarufi sai abun da hali ya yi nan gaba
Wannan matakin da gwamnatin ta dauka dai ya janyo ce-ce ku-ce sosai, inda mutane da dama suke bayyana yadda hakan ya shafi kasuwancinsu, ya kuma janyo hau-hauwar farashin kayyiyaki da dama

Shugaban hukumar Kanar Hamid Ali shi dai ya ce sun yi hakan ne don hana fasakwauri ne da kuma inganta lamuran tsaro
Ga wakilinmu, Nasiru Adamu El Hikaya da karin bayyani


Dubi ra’ayoyi
Shugaban Najeriya Muhammadu Buhari ya yi kira ga majalisar dokokin kasar da ta gaggauta amincewa da kudurin dokar kafa kotunan musammam da za su yi shari’o’in kararrakin da suka danganci cin hanci da rashawa
Wannan a cewar shugaba Buhari, zai taimaka ainun wajen magance matsalar tsaiko da ake samu a shari’o’in cin hanci da rashawa a kotunan kasar
Buhari ya yi wannan kiran ne sa’adda ya bude wani taron kasa na kwanaki biyu a kan yaki da cin hanci da rashawa a aikin gwamnatin, wanda hukumar yaki da ayyukan cin hanci da rashawa ta ICPC, tare da ofishin Sakataren Gwamnatin Tarayya suka shirya a fadar gwamnatin da ke Abuja
Ya ce kafa kotuna na musamman na shari’o’in cin hanci da rashawa, zai baiwa gwamnatin damar cimma burin ta na ganin an kwato dukiyoyi na haram da kadarorin da aka mallaka ba bisa ka’ida ba, da kuma uwa uba, hukunta wadanda aka kama da aikata irin wadannan laifuka
Shugaban kasar yayi amfani da damar taron inda ya bayyana irin illoli da matsalar cin hanci da rashawa ya ke haifarwa ga tattalin arzikin Najeriya da rayuwar al’ummar ta
Da ya ke karin haske a kan jawabin shugaban kasa a wurin taron, Kakakin Fadar Shugaban Kasa Garba Shehu, ya ce “akwai damuwa a bangaren gwamnatin da hukumar ICPC, yadda ake daukar tsawon lokaci kafin a yanke hukunci a shari’un da suka shafi cin hanci da rashawa a kotunan yau da kullum"
Garba Shehu ya ce wannan yanayin yana shafar kudurorin gwamnatin na inganta sha’anin ilimi da yaki da ta’addanci da kalubalen tsaro da ya addabi yankuna da dama na kasar
Ga karin bayani daga Umar Faruk Musa:

Dubi ra’ayoyi
Ranar 19 ga watan Nuwanban kowace shekara rana ce da Majalisar Dinkin
Duniya ta ware domin fadakar da al’umma kan muhinmancin gidajen bahaya mai tsafta a tsakanin al’umma
A cewar majalisar ta dinkin Duniya, kimanin mutane biliyan hudu da dubu dari biyu ne ke rayuwa ba tare da wuraren bahaya mai inganci da tsafta ba, inda mutane miliyan 673 ke bahaya a filin Allah
A shekarar 2013 ne majalisar dinkin Duniya, a karkashin hukumar kula da gidajen bahaya ta Duniya, ta ware wannan rana domin fadakarwa, da kuma ilimantar da jama’a game da muhinmancin yin bahaya a gidajen bahaya, a maimakon a fili
Kiyasin hukumar lafiya dai ya nuna cewar mutane kusan dubu dari hudu
ne ke mutuwa a duk rana sakamakon kamuwa da cututtuka masu nasaba da
gidajen bahaya marasa tsafta
Ita ma hukumar UNISEF ta ce kananan yara
na kamuwa da cututtuka da ke halaka su, sabili da rashin wuraren bahaya
masu tsafta a Dinuya
A Najeriya, yayinda hukumomi suka tashi tsaye wajen fadakar da jama’a akan muhinmancin gidajen bahaya masu tsafta, wasu daga cikin jama’a sun shaida wa Muryar Amurka cewar dole ne hukumomi su dauki matakin ba sani
ba sabo wajen tilasta wa masu gidajen haya gina wadatattun gidajen bahaya
Malam Sani dake zaman wani malamin tsafta, ya ce dole a dawo da aikin
duba gari kamar yadda a ka yi a baya, domin saka ido da tabbatar da tsafta a wuraren jama’a, daban daban
Ga rahoto cikin sauti daga wakilin Muryar Amurka Babangida Jibrin


Dubi ra’ayoyi
Shekara guda bayan gwamnatin Najeriya ta ayyana dokar ta ba ci a bangarorin samar da ruwa da tsaftar muhalli, gwamnatin jihar Katsina ta bi sahu wajen ayyana makamanciyar wannan doka a wadannan banagrori
Yawaitar cututuka masu nasaba da ruwa da ‘yan Najeriya ke amfani dasu da kuma karancin tsaftar muhalli a galibin karkara da birane na daga cikin matsalolin da suka zaburar da gwamnatin ta Najeriya wajen ayyana dokar ta ba ci a wadannan banagrori
Yayin bikin ayyana dokar a bara, shugaban kasar Muhammadu Buhari ya umarci gwamnatocin jihohi su bi sahu domin cimma nasara
Shekara guda bayan umarnin shugaban kasa, gwamnatin jihar Katsina ta ayyana dokar ta bacin a bangaren ruwa da tsaftar muhalli, lamarin dake zaman wani kudirin kawar da hanyoyin daukar cutuka da yada su a tsakanin al’uma
Dangane da yawan kudaden aiwatar da wannan tsari da kuma hukumomi ko kungiyoyin ketare da zasu dafawa shirin, manajan daraktan hukumar samar da ruwa a yankunanan karkarar jihar ta katsina Engr
Aminu Dayyabu Safana yace yanzu ne gwamnati zata tantance adadin kudin da zata bukaci domin aiwatar da wannan shirin
Tuni dai kwararru kan dabaru da kimiyyar samar da albarkatun ruwa ke tsokaci game da wannan kudiri na gwamnatoci a Najeriya
Engr
Yahaya Bala Karaye tsohon manajan daraktan hukumar bada ruwa ta jihar Kano na cikin kwararru da ke aiki da hukumomin ketare irin USAID, DFID da kuma UNICEF a fannin samar da ruwa a Najeriya
Kudiri mai lamba 6 na shirin SDGs dake karkashin kulawar majalisar dinkin duniya shine ke dauke da bayanai kan muradin samar da tsaftar muhalli a sassan duniya wadda ake sa ran cimmawa nan da shekara ta 2030
Saurari cikakken rahoton Mahmud Ibrahim Kwari:
Dubi ra’ayoyi
‘Yan sandan kasa da kasa sun damke tsohon ministan shari’a na Najeriya Bello Adoke a Dubai bayan lokaci mai tsawo da aka kwashe ana farautar sa
Mukaddashin shugaban hukumar yaki da cin hanci a Najeriya Ibrahim Magu ne ya bayyana haka a zantawa ta musamman da Muryar Amurka
Magu yace hukumar EFCC tun farko ta mika bukata ga rundunar ‘yan sandan ta kasa da kasa ‘INTERPOL” kan neman kama Adoke wanda ke gudun hukunci ko gurfana gaban kotu a Najeriya
Yanzu dai EFCC za ta tura bayanan tuhuma ga “Interpol” din a Daular Larabawa don isarwa ga Adoke kan tuhumar zarmiya da kudin Najeriya
Magu ya ce za a bukaci dawo da Adoke Najeriya don hukunta shi
Hakanan mukaddashin shugaban na EFCC yace yanzu ba wata mafaka da barayin biro za su samu a fadin duniya don yarjejeniya ta dawo da wanda a ke tuhuma don fuskantar shari’a
EFCC tace zata mika bukatu ga taron shugabannin kasashe don karfafa yarjejeniyar dawo da duk wanda ya arce bayan aikata laifi don fuskantar tanadin doka


Dubi ra’ayoyi
Babban jami’in tattara sakamakon zaben Gwamnan jihar Bayelsa, Farfesa Faraday Orunmwese, ya bayyana David Lyon na jam’iyyar APC a matsayin wanda ya lashe zaben kujerar gwamnan jihar da aka gudanar a ranar Asabar 16 ga watan Nuwamba 2019, da kuri’a 352,552, yayin da dan takarar jam’iyyar PDP, Duoye Diri, ya zo na biyu inda ya samu kuri’a 143,172
Jim kadan bayan bayyana wannan sakamakon zaben gwamnan jihar ta Bayelsa, mutane sun fantsama kan tituna domin yin murna nasara akan wanda su ka zaba
Sai dai a wani taron manema labarai gwamnan jihar Bayelsa, Seriake Henry Dickson, ya ce ba’a gudanar da zaben a wasu wurare ba, kuma za su dauki matakin da ya dace
Wani jami’in jam’iyyar PDP a jihar Bayelsa ya bayyana matsayin jam’iyyar, inda ya ce basu yadda da sakamakon zaben da aka bayyana ba domin alkaluman da su ke da su na zabe ba su ne aka bayyana ba
Saurari cikakken rahoton wakilinmu Lamido Abubakar daga Yenagoa:

Dubi ra’ayoyi
Har yanzu dai jama'ar jihar Kogi suna dakon sakamakon zaben gwamnan jihar da aka gudanar a ranar Asabar da ta gabata, inda ake jiran sakamakon kananan hukumomi biyu da suka rage
Hukumar zaben Najeriya mai zaman kanta ta jihar Kogi ta bada sanarwar jinkirta bayyana sakamakon zaben gwamna da aka gudanar a jihar har zuwa safiyar yau litinin
Kawo yanzu dai hukumar zaben ta samu sakamakon zabe daga kananan hukumomi 19 daga cikin 21 da ake dasu a jihar
A wata matsaya da aka cimma tsakanin hukumar da kuma wakilan jam’iyyun siyasa, babban jami’in hukumar INEC na wucin gadi a zaben na kogi, kuma mataimakin shugaban jami’ar Ahmadu Bello da ke Zariya, Farfesa Ibrahim Umar, ya ce hukuma tana jiran sakamakon zabe daga wasu kananan hukumomi gudu biyu da ake fuskantar matsalar zirga zirgan ababen hawa, domin sai anbi ta kan ruwa zuwa jihar Neja kafin a samu shiga ko fitowa daga wadannan lunguna
Kakakin hukumar zaben ta INEC a jihar Kogi, Alhaji Ahmed Bagudu Biyambo, ya fadawa Sashen Hausa na Muryar Amurka cewa da zarar sun samu sakamakon kananan hukumomi biyun da suke jira, idan ya kai su bayyana wanda ya lashe zaben, za su sanar
Saurari cikakken rahoton wakilinmu Babangida Jibril:


Dubi ra’ayoyi
Kamar yadda rahotanni da kuma shaidun gani da ido su ka bayyana, wadansu mahara akan rakuma sun yi dirar mikiya a garin Aljannaru da ke da tazaran kilomita 35 daga garin Song a jihar Adamawa a Najeriya, inda su ka lalata amfanin gona da kuma yiwa wasu mata fyade tare da kashe wasu ‘yan sakai na marhaba su shida da su ka kai dauki
Maharan na dauke da muggan makamai da kuma manyan bindigogi wanda kawo yanzu ba'a san ko makiyaya ne da ke wucewa ba ko kuma mayakan Boko Haram ne su ka sauya salo
Wani daga cikin shugabanin hadakar kungiyar ‘yan sakai na maharba a jihar Adamawan, ya ce sun kadu da kisan da aka yiwa maharban su to amma ba gudu ba jada baya a taimakon da su ke yi
Kakakin rundunan ‘yan sandan jihar Adamawa, DSP Yahaya Suleiman, ya tabbatar da faruwar wannan al’amari, inda ya ce tuni aka dauki mataki game da kwararar irin wadannan ‘yan bindiga
Wannan dai yana zuwa ne a daidai lokacin da jama'a ke kasa barci sakamakon matsalar tsaro da suka hada da masu garkuwa da jama'a da bayanai ke cewa sun kafa sansanoni akan wasu duwatsun jihar
A cikin kwanakin nan da su ka gabata gwamnatin jihar Adamawa ta sayo wasu motoci da baburan hawa da nufin taimakawa hukumomin tsaro, koda yake kawo yanzu ‘yan sakai na maharba da sauran kungiyoyin sakan ba'a tuna da su ba
Saurari cikakken rahoton wakilinmu Ibrahim Abdulaziz daga Jalingo:

Dubi ra’ayoyi
Gidauniyar Rochas yanzu ta kafa wani shirin da ake kira READ don ilmantar da kimanin matasan Najeriya marasa galihu miliyan guda kyauta
Sanata Anayo Rochas Okorocha, tsohon gwamnan jihar Imo, wanda yanzu ke wakiltar gundumar Imo ta yamma a Majalisar Dattawa ta Najeriya shine shugaban gidauniyar, kuma ya yi cikakken bayani game da shirin a wannan hira da Muryar Amurka
Wasu dai sun tofa albarkacin bakinsu da yaba wa kokarin gidauniyar Rochas wajen kirkiro shirin
Dakta Badamasi Burji, wani mai sharhi ne kan lamuran yau da kullum, wanda shi ma a kwana kwanan nan ya dauki nauyin ilmantar da yara 4,000 daga sassa daban-daban na jihar Kano
Dubi ra’ayoyi
Sharerren dan kasuwa Alhaji Aminu Alhassan Dantata ya jagoranci gagarumin taron kaddamar da kwamitin kafa jami’ar Assalam ta Jibwis a masarautar Hadejia jihar Jigawa kan kadada 150
Alhaji Aminu Dantata ya ce da yardar Allah za a tabbatar da gina jami’ar
Wannan taro na zuwa daidai lokacin da jami’o’I masu zaman kan su ke kara samun tagomashi a Najeriya don samar da damar guraben karatu ga dinbin dalibai da su ka cancanci shiga ajin karatun matakin “A”
Farfesa Umar Labdo wanda ya taba zama shugaban jami’ar Alkalam ta Katsina, shi ne shugaban kwamitin
Shi kuma Farfesa Aliyu Bunza na jami’ar Usman Fodio ya ce Kafa irin wadannan jami’o’I ya zama abu mai muhimmnacin gaske a wannan lokaci na bunkasar kimiyya da fasaha
Shugaban Jibwis Sheikh Abdullahi Bala Lau ya ce duk daliban da su ka cancanta za su iya shiga jami’ar da zarar ta fara aiki
Gwamnatin jihar Jigawa da mai martaba Sarkin Hadeja Alhaji Adamu Abubakar Maje sune suka ba da gudunmawar makeken filin
Ga karin bayani a sauti:
Dubi ra’ayoyi
Ministan ayyuka da gidaje na Najeriya Babatunde Raji Fashola, ya ce za a kammala hanyar nan da za ta hade Abuja har Birnin Algiers, cikin shekaru uku masu zuwa

Duk da yake ministan ya ce hanyar zata ratsa kasashe da dama irin Nijar da Mali da Najeriyar, hakan bai hana wasu dari-dari da batun ba
A bangare daya dai wasu na cewa a daidai lokacin da gwamnatin Buhari ya kamata ta bi batun gyara hanyoyin cikin gida da ke fama da ramuka shi ne za ta tado da wannan batu? Misali hanyar Minna zuwa Kontagora da hanyar Numan na Adamawa zuwa Jalingo
A cewar ministan lokacin da yake magana da manema labaru, “Matsala ita ce kanun labaru, adalci shi ne ku nuna ba dukkan hanyoyin ke da muni ba, hakki na kan ku na baiyanawa ‘yan Najeriya da mu ke amfani da kudin harajinsu cewa akwai aikin da a ke gudanarwa
“
Masana irinsu Dakta Kole Shetima na asusun Mcarthur, ya ce a tunaninsa, idan mutane suna shakkun wannan magana ba laifi ba ne ba saboda hanyoyin cikin gida ma ba a samu an ingantasu ba

Ga karin bayani a cikin sauti daga Nasiru Adamu El-Hikaya



Dubi ra’ayoyi
Bisa dukan alamu, Ministocin Kasashen Jamhuriyar Nijar da Benin da suka bukaci bude iyakokin Najeriya da aka rufe tun watan Agustan bana cikin gaggawa, sun fice cikin fushi daga taron da Wakilan Gwamnatocin Kasashen da ke Makwabtaka da Najeriya suka yi a Abuja akan halin da kasashen suka tsinci kansu tun bayan rufe iyakokin Najeriya,domin kuwa Ministan Kula da harkokin wajen Najeriya Geofrey Onyeama ya karanata wa Manema Labarai Jawabin bayan taron daga shi sai 'yan'uwansa na cikin gida
Kasar Nijar da ke Makwabtaka da Najeriya ta bangaren Arewa ta bayana cewa rufe iyakokin na kasa, ya jawo mata asarar makudan kudade da yawan su ya kai CEFA miliyan 40, kimanin dalar Amurka miliyan 67, Kwatankwacin fiye da Naira miliyan 24 a Kudin Najeriya
Ministan Kula da Harkokin Cikin gida na Nijar Mohammed Bazoum da ya fice kafin a gama taron ya ce Najeriya ta dauki mataki mai zafi na rufe kan iyakokin ta da Kasashen uku ne a bisa abinda ta kira matsalolin da ta ke fuskanta na fasa kwabri, su ma kansu Nijar wanan matsala tana shafan su, shi ya sa a yau suka taru domin lalubo mafita wacce ba za ta cutar da kowace kasa ba
Saboda matsalar fasa kwari ta addabi kasashen da ke makwabtaka da Najeriyan ne duka
To saidai Karamin Ministan Hulda da Kasashen waje na Najeriya Ambasada Zubairu Dada ya bayyana wa manema labarai cewa wuni muhimmin mataki da taron ya dauka shi ne na nada wani komiti na musamman da ke dauke da jami'an Kwastan, da na jami'an Shige da Fice,da na Hukumomin tsaron kasashen uku, da zai yi rangadi da sintiri a kan iyakokin kasashen sannan ya bada rahoto da Najeriya za ta duba yiwuwar bude iyakokin ta
Amma ga mai fashin baki kan al'amuran yau da kullum Aminu Jumare yana ganin ba a bi dokokin Kungiyar Kasashen Afrika ta Yamma wajen rufe iyakokin Najeriya ba
Nan da makonni biyu na gaba Komitin Kula da harkokin tsaro za ta sake wani taro a Abuja babban Birnin Najeriya
Ga karin bayani daga Madina Dauda


Dubi ra’ayoyi
Rashin jituwa tsakanin gwamna Godwin Obaseki, da shugaban jam’iyyar APC na kasa Adams Oshiomohle na kara ta’azara, inda reshen jam’iyyar na jihar suka dakatar da Oshiomohle
Gwamnan yace ba Oshiomhle ne ya dora shi a kan kujera ba, mutane ne suka bada gudunmawa wajen zaman sa gwamna a jihar ta Edo, inda ya karbi mulki daga Oshiomohle bayan kammala wa’adin sa na biyu
Masu zargin Oshiomohle da mulkin kama karya a APC irin su jigon jam'iyyar a jihar Zamfara, Sanata Ahmad Sani Yariman Bakura yace tuni ya dace a dakatar da Oshiomohle
Sakataren walwala na APC Ibrahim Masari, wanda ke cewa jam'iyyar ta dau mataki saboda kawo karshen takaddamar da sulhunta bangarorin biyu da ke hamayya da juna
Masana siyasa na ganin yana iya yiwuwa, jam’iyyar ta kasa ta kori shugabannin jam’iyyar na jihar Edo
Ga rahoto cikin sauti daga wakilin Muryar Amurka Nasiru Adamu El-Hikaya
Dubi ra’ayoyi
Hukumar tsaro da bada kariya ga al'umma reshen jihar Nasarawa tayi nasarar cafke wani mutum mai shekaru 42 da laifin sayar da dansa
Kwamandan rundunar Civil Defence na jihar Nasarawa, Muhammad Gidado Fari, yace jami’ansu sun yi amfani da kwarewar aikinsu wajen damke mutumin da yayi niyyar sayar da dansa mai shekaru 3, kan kudi naira miliyan 5
Kwamandan yace mutumin mai mata 5, da kuma yara 23, an kama shi karo na biyu, domin ya taba sayar da 'yar shi, wadda ake zato anyi tsafi da ita a jihar Owerri
Ko da aka tambayi wanda ake zargin, mai suna Ayuba John, sai yace yaso ya sayar da yaron mai suna Solomon ne don ya sami abin rufin asiri
A wani rahoto kuma, rundunar ta Civil Defence ta kama wani mutum wanda ke lalata da 'yarsa mai shekara 10, Inda mahaifiyar yarinyar ta kamashi da 'yar
Ga rahoto cikin sauti da Zainab Babaji ta hada muna
Dubi ra’ayoyi
Wata mata ‘yar Najeriya wanda dan'uwanta ya kulle ta a cikin wani daki mai duhu kusan shekaru biyu, ta sake samun ‘yancinta
Bayanai na nuni da cewa, dan' uwan Hassana Sale wadda take da yara hudu ya kulle ta ne saboda kada ta koma gidan mijinta
Wata kungiya mai zaman kanta a Kaduna da ake kira Gidauniyar Arida Relief da ta ceto Hassana, ta ce an same ta a cikin "mummunan yanayi" a kulle a cikin daki a yankin Rigasa a Kaduna
Shugabar kungiyar, Hajiya Rabi Salisu, ta bayyana wa Muryar Amurka, yadda akayi suka ceto Hassana Sale a yankin Rigasa, inda ta bayyana cewa dan uwan Hasssana mai suna Lawal Sale ya kulle ta a daki mai duhu sabili da niyyarta na komawa gidan mijinta
Ta kuma bayyana cewa, masu taimako su suka kawo musu labarin Hassana Sale cikin sirri
A hirarshi da Muryar Amurka, wani dan'uwanta mai suna Komarat Adamu Sale ya ce, Hassana kanwar sa ce, kuma ta samu matsalar tabuwar hankali bayan ta rabu da mijinta, dalili ke nan da suka yanke shawara a ajiye a daki, sai dai bai san yanyain da aka kulle ta ba
Shima tsohon mijin nata Muhammad Fada ya yiwa Muryar Amurka Karin haske akan lamarin, inda ya ce, Hassana ta samu matsalar tabin hankali ne shi yasa suka rabu, ya kuma musanta cewa yana dukanta
Kwamishiniyar mata da walwalar Al’uma ta jihar Kaduna, Hajiya Maryam Baba ta bayyana cewa, an kai Hassana asibiti, kuma suna nan suna bincike
Ga cikakken rahoton wakilin Muryar Amurka a Kaduna, Isah Lawal Ikara
Dubi ra’ayoyi
A yayinda kasashen Nijer, Benin da Najeriya ke shirin tattauna hanyoyin sake bude iyakokin Najeriya a yau Alhamis, 14 ga watan Novemba, a Abuja babban Birnin Tarayyar Najeriya, gwamnatin Jamhuriyar Nijer ta sanar cewa, matakin na hukumomin Najeriya ya haddasa gibin dubban miliyoyin CFA a asusunta sakamakon tauyewar al’amura akan iyakokin kasashen biyu
Da yake ganawa da wata tawagar jami’an asusun bada lamuni na FMI ko IMF a ranar talatar da ta gabata, ministan kudaden kasar Nijer Mamadou Diop ya sanar cewa, matakin rufe iyakokin Najeriya ya haifar da gibi a aljihun gwamnati, a cewar sa asarar billion 40 na CFA ne wannan mataki ya janyowa kasar Nijer saboda rashin samun kudaden da aka yi hasashen zasu shiga aljihun gwamnati ta hanyar awon kaya da biyan wasu diyyoyin kan iyakar kasar da Najeriya
Ministan kudin kasar ta Nijer ya kara da cewa tuni ma’aikatan harkokin kudade suka bullo da wasu sabbin matakai don cike wannan gibi, kafin karshen shekara yayinda a dayan gefe wasu abokan hulda suka amince zasu tallafa da gudunmowar warware wannan matsala injishi
Dr
Soly Abdoulaye masanin tattalin arziki a Nijer ya ce, faruwar wannan al’amari wani abu ne da ya kamata ya zamewa gwamnatocin Afrika irinsu Nijer darasi
Ministan harkokin wajen Jamhuriyar Nijer Kalla Hankourao a karshen taron kungiyar CEDEAO da aka gudanar a makon jiya a Yamai, ya bayyana cewa kasashen Nijer da Najeriya da Benin zasu gudanar da taro a Abuja babban Birnin Tarayyar Najeriya, domin duba hanyoyin sassauta wannan mataki da ya jefa miliyoyin talakawa cikin halin kuncin rayuwa
Ga cikakken rahoton Wakilin muryar Amurka a yamai Souley Moumouni Barma
Dubi ra’ayoyi
Tun farkon hawansa a watan Mayun wannan shekarar gwamnan jihar Adamawa dan jam'iyar PDP, Ahmadu Umaru Fintiri ya bayyana aniyarsa ta soke daukan ma'aikatan da tsohuwar gwamnatin APC ta Senata Muhammadu Umaru Jibrilla Bindow
Tuni har an baiwa wasu ma'aikatan kwalejin kimiyya da fasaha ta jihar takardar sallama, dalilin da ya sa wadanda abun ya shafa kiran taron manema labarai
Wani ma'aikaci cikin su, Faisal Baba na cikin wadanda suka yi jawabi ga manema labaran, ya kuma bayyana halin da suke ciki
Wakilin Muryar Amurka ya tambayi wasu daga cikinsu ko yaya jam'iyar APC wanda gwamnatin ta ne ta dauki wadannan ma'aikatan ke cewa Ahmad Lawal sakataren tsare tsare na jam'iyar, ya kara haske game da lamari
To sai dai kuma gwamnan jihar Adamawan ta bakin Daraktan yada labaransa Solomon Kumangar ya ce da kyakkyawar manufa a korar ma'aikatan
Ga rahoto a sauti daga wakilin Muryar Amurka Ibrahim Abdul'aziz


Dubi ra’ayoyi
Adrian Boafo,wani Ba-Amurke dan asalin kasar Ghana ya zama dan majalisar birnin Bowie mafi karancin shekaru da aka zaba a tarihin birnin
A cikin hirarsu da Sashen Hausa, Mista Boafo ya bayyana cewa, yana da sha’awar ganin ci gaban al’umma kuma ya yi aiki da ‘yan siyasa a matakai dabam dabam da ya kara mashi sanin hanyar tafiyar da jama’a
Ga bayanin da ya yiwa Alheri Grace Abdu a hirarsu da shi
An birnin Bowie aka haife ni nan kuma na girma
Iyaye na ‘yan asalin kasar Ghana ne
Mahaifiyata tayi aiki a fannin kula da hakori, tana da ‘yar sana’arta
Mahaifina kuma yana aiki a fannin da ya shafi na’urar komputa
Su sun koma birnin Greenbelt da zama, amma ni da kanwata da goggota da kawuna , da sauran dangina duka muna zama a Bowie
Shekara ta ishirin da biyar, nan aka haife ni, nan kuma na girma
Yanzu haka nine dan majalisar birnin Bowie mafi karancin shekaru
Nayi makaranta a Bowie kafin naje jami’a a Baltimore na kuma yi digiri na biyu a jami’ar America inda na sami digiri na biyu a fannin harkokin kasuwanci
Yanzu haka ina aiki da dan majalisa Steny Hoyer a matsayin manajan yakin neman zabensa
Takarar zuwa Majalisar Bowie
Na dade ina tunanin abinda zan yi domin bada gudummuwa ga ci gaban wannan al’ummar sai nayi tunani cewa, mai yiwuwa farawa da zama memban wani kwamiti a majalisar shine matakin farko
Ya kuma kasance wadda take rike da kujerar kafin a zabe ni ta yi murabus daga matsayin, saboda haka naga wannan ne lokacin da ya dace
Na lura cewa, wannan yankin ne wurin kasuwancin Bowie
Munga babu wani abinda ake yi na inganta tattalin arziki
Kasuwar Bowie tana mutuwa
Babu wani ci gaba da ake samu a yankin
Kamar yadda na fada, babu wakilcin kwarai
Saboda haka na nemi cike wannan gurbin amma ban samu ba
Ta haka na tsaida shawarar cewa, idan ban samu matsayin ba, zan yi takarar kujerar a watan Nuwamba, abinda nayi ke nan
Mu biyar ne muka tsaya takara
Yakin Neman Zabe
Ina jin sakon na ne jama’a suka gamsu da shi ya sa suka zabe ni
Mun lashe zabe da kuri’u hamsin da uku ne, ratar da muka bayar bata da yawa
Amma ina jin yadda muka gudanar da yakin neman zabenmu ne
mun yi kyakkyawan tsari, mun rika bugawa mutane waya muna nema su zabe mu
Mun kuma bi mutane gida gida
Mun rika kwankwasawa mutane kofa kusan kullum
Mun yi aiki tukuru
Ina jin abinda muke gaya masu ne
idan ka girma a nan , kayi aiki a nan, ka san abinda ya tsonewa mutane ido, ka san abinda ya dame mu da kuma san abinda suke so
Babu shakka mutane sun damu da ci gaban birnin, amma kuma suna son samun tabbacin cewa, wakilansu zasu yi abinda suke so
Abinda ya sa suka zabe ni ke nan
Wani abu kuma da ya burge ni shine, lokacin da muke zaune muna kallon masu zuwa kada kuri’a, na lura cewa, da dama da muka tashi tare a birnin Bowie
Tsara na da yawa, sun fita kada kuri’a karon farko
Abin Koyi A zaben Adrian
Ina cikin zuriyar farko a danginmu da aka Haifa a Amurka
Iyayena sun fito ne daga kasar Ghana
Abinda muke gani yana faruwa a wannan kasar yanzu, tun daga zaben shugaba Obama, da na ‘yan majalisar dokokin kasa
Idan ka tashi, kayi rayuwarka kana kiyaye doka da oda, zaka iya yin komi, musamman a birnin Bowie dake da matasa da dama kamar ni, dama ce ta cimma burin rayuwa a kasar nan
Iyayenmu sun zo kasar nan sun sadaukar da kansu domin bamu dama
Zamu iya amfani da wannan damar da suka bamu mu yi gaba, ko da kuwa iyayenmu ba ‘yan siyasa ba ne, ko kuma bamu fito daga iyalin da suke da kudin da zasu dauki nauyin yakin neman zabe da aka kashe makudan kudi ba
Idan kayi aiki sosai ka kuma kiyaye doka, zaka cimma burinka na rayuwa
Abinda muka yi ke nan, kuma ina jin sakon da muka aika ke nan da ya sa muka yi nasara
Saurari Hirar cikin Sauti




Dubi ra’ayoyi
Wata gidauniya mai zaman kanta da ake kira Kaltum Foundation da hadin gwiwar wasu kungiyoyi masu zaman kan su guda biyu sun kubutar da wasu mutane biyu a hannun Boko Haram sun kuma mika su ga gwamnatin jihar Borno
Wadannan mutane sun hada ne da limamin wata cocin Living Faith Church dake a Maiduguri, Fasto Moses Oyeleke da wani dan'uwansa da aka yi garkuwa da su watanni bakwai da suka gabata, yayin da suke hanyar su zuwa garin Chibok, a dai dai lokacin da suka isa garin Bama kafin su shiga Chibok
Fasto Moses Oyeleke da aka kubutar da shi a ranar Lahadi, yace har yanzu dan uwansa na nan a hannun mutanen da suka yi garkuwa da su
Fasto Moses yace ya yi matukar farin ciki da ya dawo gida
Sai dai ya kara da cewa babu wata azaba da aka gana masa yayin da yake hannun wadanda suka yi garkuwa da shi
Da yake zantawa da wakilin Muryar Amurka a Maiduguri, Fasto Moses Oyeleke yace masu garkuwa da shi sun nemi ya musulunta ya bar addininsa amma kuma ba tare da wata tsangwama ba, ya kuma ce sun yi zaman lafiya da shi a tsawon lokaci da ya kwashe a wurinsu
Wata yarinya ‘yar shekaru 14 da kungiyoyi masu zaman kansu suka kubutar da ita bayan an sace ta a gidansu dake wani kauye a cikin karamar hukumar Askira Wuba dake kudancin jihar Borno, mai suna Jagilaye Ibrahim, ta bayyanawa Muryar Amurka irin hali da fada a ciki a hannun ‘yan Boko Haram
Jagilaye Ibrahim, tace ta kwashe watanni tara a hannun masu garkuwa da ita ta kuma ga ana tursasa wa wasu ‘yan mata da suma ake garkuwa da su ana aurar da su, sai dai tace ba a yi mata irin wannan auren ba
Daga Maiduguri, ga rahoton Haruna Dauda a kan wannan batu:
Ga dukkan alamu akwai sauran aiki a batun gano yaran da wasu batagari su ka sace su daga Kano su ka kai su kudu maso gabashin kasar
Hasali ma har yanzu wasu iyaye na cigaba da kokawa kan rashin gano 'ya'yansu duk da ankarar da hukumomi da su ka yi tuntuni
Dubi ra’ayoyi
Ga dukkan alamu akwai sauran aiki a batun gano yaran da wasu batagari su ka sace su daga Kano su ka kai su kudu maso gabashin kasar
Hasali ma har yanzu wasu iyaye na cigaba da kokawa kan rashin gano 'ya'yansu duk da ankarar da hukumomi da su ka yi tuntuni
Biyo bayan yadda Muryar Amurka ta gudanar da taro don zantawa a kan kalubalen sace yara, wasu iyayen yara da su ka kawo rahoton an sace 'ya'yansu, sun taru a Kano don bukatar hukumomi da sauran jama'a su taimaka wajen gano yaran
In za a tuna bayan nasarar ceto yara 9 da 'yan sanda suka yi wadanda yawanci a ka sayar da su a Anaca jihar Anambra, wasu iyaye sun kawo rahoton cewa an sace masu yara 49
Iyayen dai sun bukaci a tsananta bincike don kubutar da 'yaran da su ke sa ran su na raye, wadanda a baya su ka zaci ko matsafa ne su ka sace su don ayyukan tsafi
Daya daga iyayen al'umma a Kano, Sheikh Abdulwahab Abdallah, ya bukaci babban Sufeton 'yan sanda ya bullo da wani sashe ko runduna domin gano yaran da aka sace
Ga rahoto a sauti daga wakilin Muryar Amurka Sale Shehu Ashaka


Dubi ra’ayoyi
Wata ‘yar asalin Najeriya haifaffar Amurka Roxy Ndebumadu ta shiga tarihi a siyasar Amurka bayan an zabe ta a matsayin ‘yar majalisar gudanarwar birnin Bowie, birni mafi girma a karamar hukumar Prince Georges
An haifi Roxy a nan Amurka amma ta yi girma tsakanin Najeriya da Amurka
Inda ta rika zuwa Najeriya tana zama da kakanninta, kafin da ta kai shiga sakandare ta dawo da mahaifiyarta suka zauna a birnin Bowie
Roxy wata matashiya ce mai kyakkyawar fata, wadda take aiki a fannin fasaha, wadda ta girma tsakanin Najeriya da Amurka
A cikin hirarta da Grace Alheri Abdu, Roxy tace ta zauna na lokaci mai tsawo da kakanninta a kauyen Arachuku
Ta kuma yi cudanya sosai da dangi a karkararsu a Najeriya da kuma wadanda suke a biranen Lagos da kuma Abuja
Wannan ya sa ta koyi abubuwa da dama
Mahaifiyarta tayi aiki tukuru domin ta sami kudin da zata sa ti makaranta mai zaman kanta, bayan haka a shekara ta dubu da dari tara da casa’in da tara suka koma birnin Bowie da mijin mahaifiyarta wanda yake a matsayin uba a gareta amma tace mutumin bashi da kirki ko kadan
Bayan ta kamala makarantar sakandare ta shiga jami’a domin karanta fannin aikin jinya, tana kokarin bin gurbin mahaifiyarta, da nufin fahimtar matsalolin lafiya da suka shafi tsirarru, musamman Amurkawa bakaken fata, amma daga baya ta gane cewa, tafi sha’awar fannin fasaha
Kasancewa ta zauna a Najeriya na lokaci mai tsawo, ta faminci kalubalar da Najeriya ke fuskanta a wannan fannin, sabili ke nan ta fara aiki da kamfanin sadarwa na Microsoft
Aiki da kamfanin Microsoft ya sa ta fara sha’awar abainda ya shafi al’umma da gwaggwarmaya kan abinda ya shafe su, saboda haka da ta kara girma, sai mutane suka rika bata shawara cewa ta tsaya takarar neman wani mukami
Yadda aka yi ke nan ta kai ga tsayawa takara aka zabe ta a majalisar Birnin Bowie
Shekaru biyu bayanda Roxy ta kamala jami’a ta ziyarci makarantar da ta yi sakandare ta kuma zagaya birnin Bowie sai ta lura abubuwa sun sake sosai ba kamar yadda suke a da ba
Komi ya koma baya, ba kamar yadda yake lokacin da take girma ba
Inda kowa yake kula da jin dadi da kuma ci gaban kowa
Sai kace, an kaucewa ainihin abinda aka san birnin da shi , inda ake taimakwa kananan masana’antu da kula da muhalli, da kawata birnin
Sai kace komi ya koma da baya
Ganin yadda ta damu ainun da ci gaban birnin yasa wata rana mai bata shawara ya tambaye ta menene yasa ba zata tsaya takara ba?
Duk da yake lokaci yana nema ya kure, Roxy ta cika takardar tsayawa takara ana saura watanni biyu a yi zabe, ta kuma zaga tayi yakin neman zabe gida gida tare da taimakon magoya bayanta, ta kuma dace aka zabe duk da yake ita ce mafi kankantar shekaru, kuma ba ‘yar siyasa ba, ta doke saurana mutane uku da suka yi takara da su ta lashe zabe
Roxy Ndebumadu ‘yar shekaru ishirin da shida da haihuwa ta kasance mace mafi kankantar shekaru da aka taba zaba a matsayin memba a majalisar gudanarwa ta birnin Bowie
Za a rantsar da ita ranar goma sha takwas ga watan Nuwamba
Dubi ra’ayoyi
Kimanin watanni uku kenan gwamnatin Najeriya ta rufe iyakokin shiga kasar ta tsandauri, lamarin da ya dakile harkokin kasuwanci ta wadannan wurare, harma ‘yan kasuwa ke ci gaba da kokawa
Koda yake hukumomin na Najeriya ba su bayyana dalilan su ba gabanin daukar wannan mataki, amma daga bisani sun yiwa ‘yan kasa bayani game da hujjar yin hakan
Alhaji Bello Isa Bayero daya daga cikin dattawan arewa kuma makusanci ga shugaban Najeriya Muhammadu Buhari ya kara jaddada wadancan matakai da gwamnati ta dauka, inda ya ce mutane basu da hakuri akan irin matakan da gwamnati ta ke dauka wajan magance fasakobri
Matakin rufe iyakar dai ya katse ko ya raunana hanyoyi da harkokin kasuwanci da cinikayya tsakanin Najeriya da wasu kasashe makwabtan musamman ta bangaren arewacin kasar
A hannu guda kuma, a hira da wakilin sashin Hausa na Muryar Amurka, Mahmud Ibrahim Kwari, ya yi da tsohon ministan harkokin kasashen wajen Najeriya, Alhaji Sule Lamido, ya ce koda yake matakin rufe iyakokin shiga kasar ta tsandauri, ka iya zama mai alfanu, amma gazawar gwamnati wajen daukar matakan da suka dace da kuma rashin ilimantar da 'yan kasa kafin rufewar na daga cikin kalubalen da zasu hana yunkurin cimma nasarar da ake bukata
Saurari cikakken rahoton wakilinmu Mahmud Ibrahim Kwari daga Kano:

Dubi ra’ayoyi
Duk da kokarin da wasu gwamnatoci da kungiyoyi ke yi game da maganar magance almajiranci a Najeriya wasu Malaman makarantun allo sun ce gwamnati ta baro shirin tun rani, game da maganar magance almajiranci a kasar

Shugaban kungiyar malaman makarantun tsangaya a Najeriya reshen jahar Kaduna, Alaramma gwani Suleiman Idris Mai-zube, ya ce babu wani shiri kan Almajirai da zai yi nasara ba tare da shawarar malaman makarantun allo ba

Kungiyar malam tsangaya ta fitar da tsarin inganta karatun allo da saka karatun zamani da kuma koya sana'o'i, amma gwamnati ba ta kula da tsarin ba, a cewar Alaramma Mai-zube
Dr
Salisu Bala na jami'ar Ahmadu Bello da ke Zariya ya ce an gaza wajen inganta tsarin karatun allo a Najeriya, inda ya nuna yadda wasu ke neman kudi da maganar Almajiranci a kasar

Sai dai Hajiya Binta Kasimu wadda ke jagorancin kungiyoyi masu zaman kansu da ke aiki da bankin duniya ta ce kungiyoyi ne kawai mafita kan almajiranci a Najeriya

Hajiya Binta ta ce tuni bankin duniya ya gane hanyar amfani da kungiyoyi masu zaman kansu maimakon gwamnatocin Najeriya a matsayin mafita kan maganar barace-barace a kasar

Saurari cikakken rahoton wakilinmu Isah Lawal Ikara daga Kaduna:


Dubi ra’ayoyi
Kimanin mayakan Boko Haram goma sha shida ne suka yi ajiye makaman su ga rundunar hadin gwiwa ta kasashen yankin tafkin Chadi
Jami'in sadarwa na aikace-aikacen sojojin Najeriya, Kanar Aminu Ilyasu ya bayyana cewa wannan na zuwa ne bayan hare-haren da sojojin kasar suka yi ta kaiwa ba kakkautawa akan mayakan
Mayakan na Boko Haram, wadanda suka ce baza su iya jurewa barin wutar dakarun ba, sun mika wuya ga sojojin hadin gwiwa wadanda su kuma suka mika su ga bataliya ta uku dake garin Gamborun Ngala
Mayakan sun tabbatarwa sojojin ce wa da su aka yi ta kaiwa soji da fararen hula hari a baya, kafin su gaji da yakin
Masana tsaro irinsu kanar Aminu Isa Kontagora na mai ra'ayin cewa yanzu kam tabbas dakarun Najeriya na samun nasara sosai
Ga karin bayani a cikin sauti
Dubi ra’ayoyi
Rundunar sojojin ruwa ta kasar Faransa ta fara jagorantar wani atisayen kwanaki 5 na mayakan ruwan kasashen gabar tekun Guinea
Atisayen wanda ya kunshi manyan jiragen yaki, da jiragen sama masu saukar ungulu na sojojin, don karfafa tsaro ta cikin ruwa
Kakakin hedkwatar rundunar sojojin ruwan Najeriya Navy Commodore Sulyman Dahun ya shaidawa Muryar Amurka cewa atisayen, bayan kara nagartar aikin mayakan, zai kuma taimaka wajen karfafa hadin guiwa
Commodore Sulyman Dahun yayi bayanin cewa ba wata kasa da zata iya tunkarar
matsalolin tsaro a gabar tekun Guinea, ba tare da hadinkai ba
A Karshen wannan atisaye ana sa ran zai taimakawa dakarun ruwan kasashen wajen shawo kan kalubalen tsaro a tekun
Ga rahoto cikin sauti daga wakilin Muryar Amurka Hassan Maina Kaina

Dubi ra’ayoyi
Shugaban Najeriya Muhammadu Buhari, ya bude wani taron kwanaki uku a garin Maiduguri na Jihar Borno da ke arewa maso gabashin kasar da ma’aikatar lura da ayyukan jinkai da raya al’uma suka shirya na kyautata dangantaka tsakanin hukumomin tsaro da kuma hukumomin da suke bada agaji a wannan shiya
Wakilin shugaba Buhari a gurin taron, Ministan Tsaron Najeriya, Mejo Janar Bashir Magashi mai ritaya, ya ce taron an shirya shine don kara kyautata daganata tsakanin sojoji da kuma jami’an da suke bada agajin gaggawa a arewa maso gabashin kasar, saboda irin tsamin dangantaka da ake samu a tsakaninsu
Itama Ministan ma’aikatar lura da ayyukan jinkai da raya al’uma, Hajiya Sadiya Umar Farouq, tace dole a kyautata danganta tsakanin al’uma da jami’an tsaro da kuma yin aiki tare domin a taimakawa jama’ar da suka samu kansu cikin wannan yana yi
Shima shugaban hukumar Majalisar Dinkin Duniya na Najeriya, Mr
Edward Kallon, ya ce sama da mutum miliyan bakwai suke bukatar taimako agajin gaggawa a arewa maso gabashin Najeriya, wanda wannan shine adadin mafi girma a duniya na mutanan da suke bukatar taimako
A lokacin da yake jawabi Gwamnan Jihar Borno, Farfesa Babagana Umara Zulum, ya ce daga yanzu dole ne mu san wadanda suke shigowa cikin jihar mu domin yin ayyukan jinkai daga ciki da wajan Najeriya
Saurari cikakken rahoton wakilinmu Haruna Dauda Biu daga Maiduguri:

Dubi ra’ayoyi
Taron kungiyar kiristoci ta Najeriya reshen jihohin Arewaci 19 da Abuja sun dau alwashin wayar da kan mabiya, muhimmancin hakuri, da gudanar da bincike cikin adalci kafin daukar wani mataki a yayin da duk aka samu wani akasi
Kungiyar ta cimma wannan kuduri ne a wani gagarumin taro da ya samu halartar matasan 'CAN' daga dukkan sassan Arewacin Najeriya
Shugaban kungiyar Mai-Bushara Musa Misal, ya nesanta addini da daukar doka a hannu, ya kuma ce zaman lafiya ya fi zama dan Sarki
Taron ya samu halartar matasa mata, da ma dattawa da su ka taya matasan fitar da bayanan, ciki kuwa har da Pasto Paul Gwaza da sakataren gwamnatin Najeriya Boss Mustapha
Tattaunawa tsakanin kungiyoyin mabiya addinnan Kirista da Musulmai na da muhimmanci, domin barin hukuma ta zama mai daukar hukunci ba mutane masu banbancin akida ba
Ga rahoto cikin sauti daga wakilin muryar Amurka Nasiru Adamu El-Hikaya

Dubi ra’ayoyi
Matasan yankin Miango dake karamar hukumar Bassa a jihar Filato, suna kira ga hukumomi da su kara kaimi wajen bankado wadanda suka yi kisan gilla ga wasu mutane 29 a wata makaranta, shekaru 2 da suka gabata
Matasan suna sanye da bakaken tufafi kana sun taru akan hanyar zuwa sakatariyar gwamnatin jihar Filato, suna masu cewar sun fito ne don su nuna juyayi kan kisan ‘yan uwansu a kauyen Nkidongrwo, suna kuma jan hankalin hukumomi da su kara kaimi wajen gano wadanda suka aikata kisan
A bayanin sa ga muryar Amurka, shugaban matasan na Miango, David Shinge, yace tun bayan abkuwar lamarin basu samu wani bayani daga hukumomi ba, don haka suna neman gaskiya ne, domin zaman lafiya
Ita kuma Esther Yakubu Chai, tace a yanzu an samu saukin tashin hankali a yankin nasu, amma suna neman taimako daga gwamnati, domin a kara kokarin kawo karshen kashe-kashen rayuka
Kwamishinan yada labaran jihar Filato, Dan Manjang yace gwamnati na iyakar kokarinta wajen samun zaman lafiya a jihar
Ga rahoton mu cikin sauti wanda Zainab Babaji ta hada muna
Dubi ra’ayoyi
Hukumar alhazan Najeriya ta bukaci masu niyyar aikin hajjin shekarar 2020 da su ba da kudin ajiya kimanin Naira miliyan daya da rabi 1
5, a kashi uku ga hukumomin alhazansu na jihohi
Hakazalika hukumar ta ba da har zuwa karshen watan nan na Oktoba ga kamfanonin jirgin yawo da su yi rijistar gudanar da aikin hajji mai zuwa don kauce wa rasa damarsu
Wannan na kunshe ne a sanarwa daga jami’ar labarun hukumar Fatima Sanda Usara, wadda ta bayyana taro da masu ruwa da tsaki da komawa sabon ofishin dindindin na hukumar da a ka lakabawa suna “GIDAN HAJJI”
Hukumar alhazan ta ce, shirin hajjin da ke tafe ya kunshi rejista kan lokaci, da biyan kudi kai tsaye na masauki ga masu gidaje don samun rangwame
Shugaban hukumar alhazan Barista Abdullahi Mukhtar Muhammed, ya ce, cikin sabbin matakai akwai kaucewa cunkoson alhazan musamman a tantunan MUNA da hakan kan faru saboda rashin biyan kudi kan kari
NAHCON ta ba da dama ga hukumomin alhazan jihohi su rika gudanar da lamuran UMRAH don fadada hanyar su ta kudin shiga, amma da sanya idon hukumar alhazan ta kasa don biyawa masu ibada hakkin su bisa irin kudin da su ka biya
Ga cikakken rahoton Wakilin Muryar Amurka a Abuja, Nasiru Adamu El-hikaya
Dubi ra’ayoyi
Daidai lokacin da a ke samun karuwar tashoshi musamman masu amfani da harshen Hausa a tauraron dan adam, kungiyoyin addini, tare da kungiyoyin kawo hadin kai, na zuba jari a tashoshin don yada tarbiyya da kare kyawawan al’adu
Baya ga tashar Hausa 24 da ke Saudiyya, Afirka 3 a Sudan, SunnahTv da MANARA a Jamhuriyyar Nijar, kungiyar JIBWIS mai hedikwata a jihar Jos ta kaddamar da sabuwar tasha mai taken AL-IRSHAAD da za ta rika yada shirye-shiryenta akan tauraron STARTIMES
“Ina fata tashar za ta rika yada labaran raya ilimi da zamantakewar al’umma kan lamuran yau da kullum” inji shugaban kamfanin STARTIMES Mr
Tochua
Sheikh Sani Yahaya Jingir, wanda shi ne shugaban majalisar malamai na kungiyar ta JIBWIS, ya ce tashar za ta maida hankali kan shirye-shiryen tabbatar da salama
Baya ga ‘yan majalisar dokokin Najeriya da su ka halarci taron kaddamarwar a Abuja, Sarkin Jiwa Alhaji Idris Musa ya zama uban taro
“Mu na murna da kafa wannan talabijin, saboda za ta wayar da kan jama’a a kan musulunci

Alhaji Idris Musa ya bukaci tsayawa kan manufofin kafa tashar don samun nasarar sakon wa’azi da zaman lafiya tsakanin al’ummar Najeriya
Ga cikakken rahoton Wakilin Muryar Amurka a Abuja, Saleh Shehu Ashaka
Duk wata kasa da take da abun da zai taimaka wajen bunkasa tattalin arzikin Najeriya muna marhabin da ita
Dubi ra’ayoyi
Duk wata kasa da take da abun da zai taimaka wajen bunkasa tattalin arzikin Najeriya muna marhabin da ita
Bayan kwashe tsawon kwanaki ana ganawa tsakanin shugaban Najeriya Muhammadu Buhari da tawagarsa da ta Sarki Bin Salman na kasar Saudi Arabiya
An samu cinma matsaya don ganin kasar ta Saudiyya ta tallafawa kasar ta Najeriya
A wata tattaunawa da Muryar Amurka ta yi da Ministan Sadarwa da Tattalin Arzikin Fasaha Dr
Isah Ali Ibrahim Pantami, daya daga cikin tawagar Najeriya, ya shaida cewar an samar da matsaya ta yadda kasashen biyu zasu yi aiki hannun da hannu, musamman wajen bunkasa matatun mai da ake da su a Najeriya, don su gudanar da aiki yadda ya kamata
Haka kuma an cinma matsaya akan wannan taron za’a dinga gudanar da shi a kowacce shekara, don Najeriya ta bayyana inda take bukatar taimako, ita kuwa kasar Saudiyya a shirye take don ta taimaka
Ya kuma kara da cewar, za’a inganta hanyoyin sadarwa da ake da su a Najeriya don daukaka darajarsu suyi dai’daito da na sauran kasashen duniya
Kana Kasar za ta taimaka wajen ganin an tallafawa manoma don gudanar da noman zamani
Haka kuma Najeriya a yanzu ta gayyaci kasashe biyu Saudiyya da Rasha duk a cikin ‘yan kwanankin nan don su taimaka wajen bunkasa tattalin arzikin kasar, kuma Najeriyar za ta ci gaba da neman sauran kasashe masu karfin tattalin arziki a duniya don shigowa kasar su saka hannun jari
Don bukatar karin bayani sai a saurari cikakkiyar tattaunawar cikin sauti
Dubi ra’ayoyi
Lamarin nan na rufe iyakar Najeriya da sauran makwabtan kasashe, ya haifar da ce-ce-ku-ce tsakanin jama'a dake zauren a cikin Najeriya da kuma sauran kasashen, inda wasu ke nuna yadda rufe iyakar ta kawo matsaloli da yawa, wasu kuwa cewa suke wannan mataki ya taimaka wajen hana shigo da kayan ta'addanci, kwayoyi, da dai sauran su
Shakka babu wannan lamari na rufe iyakar Najeriya ya kawo damuwa da matsaloli iri iri ga direbobi, da 'yan kasuwa, har ma da matafiya
Wakilin Muryar Amurka Ridwan Abbas, ya samu jin tabakin jama'a daga babban birnin Accra dake kasar Ghana, kan yadda wannan mataki na rufe iyakar Najeriya ya shafe su, da rayuwarsu
Ga saurari sautin rahoto daga wakilin Muryar Amurka Ridwan Abbas
Dubi ra’ayoyi
Biyo bayan rahotannin gano yaran da aka sace a jihohin arewacin Najeriya musamman jihar kano, Sashen Hausa na Muryar Amurka ya gudanar da taron zauren VOA na wata-wata don tattaunawa kan yaki da yawaitar satar yara da sayar da su a wasu jihohin kudu maso gabashin Najeria
A taron wanda ya samu halartar manyan baki maza da mata daga ciki da wajen Abuja an cimma matsaya cewa kalubalen daga wasu miyagun iri ne ba wai batun kabila ko addini ba
Igwe Martins mai kamfen din zaman lafiya kuma dan kabilar Igbo ya ce akan samu irin wadannan bata gari a cikin ko wace kabila, amma kai tsaye a hukunta masu laifi don kafa misali ta yadda wani ba zai yi sha'awar aikata irin wannan muguwar dabi'a ta satar yara ba
Shi ma shugaban rundunar adalci daga jihar kano, Abdulkarim Dayyabu, ya jaddada muhimmancin dawo da martabar sarakuna ko hakimai zuwa masu unguwanni don sanin shige da ficen jama'a wajen shawo kan matsalar
Jami'i a sashen hulda da jama'a na rundunar 'yan sanda Abuja, CSP Baba Inna, ya ce rundunar na iya bakin kokarinta wajen gano inda matsalar take tare da jan hankalin iyaye wajen sa ido akan yaran su
Sauran mahalarta taron sun nuna jin dadin su ganin yadda aka basu dama wajen bayyana ra'ayin su tare da yin jawabai da kuma tambayoyi don samun mafita game da lamarin na satar yara
Saurari cikakken rahoton wakiliyarmu Hauwa Umar daga Abuja:



Dubi ra’ayoyi
A jihar Bauchi rundunar ‘yan sanda ta yi nasarar kama wasu rikakkun bata gari da suka addabi mazauna cikin garin Bauchi da kewaye, inda suke shiga gidajen mutane da daddare su na masu fashi da kuma sace-sace, har ila yau dai mutanen da aka Kaman ana zarginsu da satar mutane domin karbar kudaden fansa da kuma kisan kai
Kafin nan mutanen sun aiwatar da ayyukan ta’addanci a unguwannin Tudun Salmanu, Water Board Quarters da kuma Unguwar Sarakuna
Da yake gabatar da ‘yan fashin wa manema labarai jami’in hulda da jama’a na rundunar, DSP Kamal Datti, ya ce, wasu daga cikin barayin tuni an kaisu gaban alkali domin a yanke musu hukunci
Har ila yau dai manema labarai sun ji ta bakin mutanen da ake tuhuma da yin sace-sace a unguwanni a cikin dare
Ga cikakken rahoton wakilin Muryar Amurka a Bauchi, Abdulwahab Muhammad
Dubi ra’ayoyi
Kusan watanni uku bayan da Gwamnatin Tarrayar Najeriya ta rufe iyakokinta da makwabtanta da suka hada da Nijer, Benin, Kamaru da Chadi, al'amura na cigaba da kai wa mazauna na Nijer da Najeriya da ke wadannan wurare karo, ganin cewa, kasuwanci ya tsaya
Alhadji Sani mai K7 shi ne shugaban kungiyar ‘yan kasuwa na Birnin N'Konni a iyakar Birnin N'Konni ta jahar Tawa a Nijar da Illela a jahar Sakkwaton Najeriya, inda manyan motoci na dakon kaya na kamfanin Dan Gote da sauran su sama da 500 ne ke jibge an hana su shiga Najeriya sama da watanni 2 da rabi
Daya daga cikin direbobin da ke wurin, mai suna Abdul Fata'u Kware ya yi bayanin halin da suke ciki a bakin wannan iyakar, inda ya ce, ya tsallaka daga Nijar zuwa Najeriya, inda ya ajiye motarsa daga nesa da iyaka, sannan ya bada takardun sa na ECOWAS ko CEDEAO aka buga musu sitam ko Kashe a lokacin fita daga Nijar da lokacin shiga da dawowa daga Najeriya da na shiga ta kasa kuma dawo ta kasa
Akwai dan kabu - kabu na Najeriya da bai so ya bayyana sunansa ba, ya shigo Nijar, ya yi bayanin matsalolin da su ke fuskanta tun lokacin rufe wannan iyakar
Alhadji Usman Giwa, wani dan kasuwa daga Illelar a jahar Sokoto, ya ce rufe boda ko iyakar da aka yi bai yi musu dadi ba
Su kuwa kungiyoyin kare hakkin dan Adam tuna wa Najeriya su ka yi da yarjejeniyar Ecowas ta kai da kawowa a Abuja ta ke, su na cewa ba su jin dadin wannan lamarin na rufe boda ko iyaka kamar yadda Alhaji Abdullahi kado na kungiyar ‘yanci da Walwala ya bayyana
Ga cikakken rahoton wakilin Muryar Amurka daga Birni N'Konni, Harouna Mamane Bako
Dubi ra’ayoyi
Fiye da makonni hudu bayan da hukumomin tsaro a Najeriya suka gano wasu wuraren Azabtar da bil’adama da sunan cibiyoyin gyara halayen kangararru a garuruwan Kaduna da Daura, masu ruwa da tsaki a na ci gaba da bayyana ra’ayoyinsu kan hanyoyin da za a bi domin kawo gyra wajen tafiyar da wadannan cibiyoyi
Rundunar ‘yan sandan Najeriya ce dai ta fara bankado cibiya ta farko a jahar Kaduna, inda aka gano yadda magabatan cibiyar ke muzgunawa wadanda aka killace a cibiyar da sunan gyaran hali
Daga bisani jami’an tsaro suka sake gano makamanciyarta a garin Daura da jahar Gombe
Samamen da jami’an tsaro su ka rinka kai wa ma irin wadannan cibiyoyi ko makarantu ya sanya masu kula da takwarorinsu a sauran sassa, suka sha jinin jikinsu, tare da daukar matakan tsira da mutunci
A jihar Kano kididdiga ta nuna akwai makarantun gyran halayen kangararrun mutane kimanin guda 30, wadanda aka fi sani da gidajen Mari
Malam Ibrahim Liman Sharifai, shugaban makarantar koyon Alqur’ani da gyaran hali ta Limamin Sharifai a cikin birnin Kano, ya ce yawanci tarbiyya ake koyawa mutane, amma da suka fahimci marin da ake sanyawa mutane yana da tasa matsalar sai suka daina sawa
To amma Malam Ibrahim Liman wanda ya ce makarantarsa na da rijista da hukumomin gwamnatin Kano, ya fayyace dalilan amfani da mari ga kangararrun dalibai
Sai dai Malam Auwalu Bala Durumin Iya, masanin harkokin laifuka da bincike kan halayyar dan Adam na cewa, akwai bukatar gwamnati ta shigo ciki, don a sanya ka’idoji a irin wandannan cibiyoyi
Koda yake gwamnatin tarayya ta bada umarnin rufe irin wadannan makarantun a fadin kasar, Malam Abdullahi Idris, shugaban cibiyar magunguna ta Danfodio a Kano ya ce, ya kamata gwamnati kada ta rufe makarantun, amma ta shigo a gyara tsare-tsaren yadda za a tafiyar da su wadannan cibiyoyin
Ga cikakken rohoton wakilin Muryar Amurka a Kano, Mahmud Ibrahim Kwari
Dubi ra’ayoyi
Matsalar barace-barace da sunan Almajiranci na ci gaba da jan hankalin manazarta da masu ruwa da tsaki, game da yadda za a kawo karshen al'amarin a Najeriya

Cibiyar adana kayan tarihi da al'adu da kuma bincike da ke karkashin jami'ar Amadu Bello ta Zaria, ta shirya taro na musamman don shawo kan kalubalen da ke rataye da maganar Almajiranci

Farfesa Ahmed Modibbo Mohammed na jami'ar Amadu Bello ya gabatar da mukala mai taken "Kafin hana tsarin ilimin Almajiranci a Najeriya" kuma ya ce, wajibi gwamnati ta tashi tsaye wajen shigar da tsarin karatun boko da na allo

Dr
Salisu Bala, malamin tarihi a jami'ar Amadu Bello ya nuna da bukatar kula da ilimi, muhalli da lafiyar Almajirai don magance barace-barace a Najeriya

Wakiliyar Gwamnan jahar Kaduna Hajiya Amina Adamu Ikara, wadda ita ce babbar sakatariya a hukumar bada ilimi na bai daya a jahar Kaduna, ta ce, gwamnatin jahar Kaduna ta yi nisa wajen gudanar da makarantun allo ta hanyar zamani
Sai dai kuma tsohon gwamnan jahar Kaduna Alh
Muktar Ramalan Yaro, ya ce, rashin halarta gwamnoni da sarakuna da malaman addini ya tauye wannan taro
Ga cikakken rahoton wakilin Muryar Amurka a Kaduna, Isah Lawal Ikara
Masana shari'a da kuma sauran al'umar jihar Adamawa da ke arewa maso gabashin Najeriya, mahaifar dan takarar jam'iyar PDP Atiku Abubakar na ci gaba da maida martani dangane da hukuncin da kotun kolin ta yanke
Jam'iyyar adawa ta PDP da Atiku ya yi takara a karkashinta, ta ce jam'iyyar ta yi mamaki da hukuncin da alkalan suka yanke a dan kankanin lokaci kamar yadda sakataren jam'iyyar a jihar Adamawa, Hon
Abdullahi Adamu Prembe ya bayyana
To sai dai kuma, ga 'yan jam'iyar adawa ta APC a nasu bangaren, suna ganin hukuncin ya yi daidai
Sakataren tsare-tsare na jam'iyyar, Ahmad Lawal, ya ce yanzu za su shiga zawarcin tsohon mataimakin shugaban kasan don ya komo tsohuwar jam'iyyarsa ta APC, tun da shari'a ta kare
To ko ya masana shari'ar kuma ke kallon yadda aka yanke wannan hukuncin? Barr Sunday Joshua Wigra lauya mai zaman kansa, ya ce ko ba komai akwai darasin dauka a wannan hukunci
Saurari cikakken rahoton Ibrahim Abdulaziz daga Yola:

Dubi ra’ayoyi
Sarauniya Sally Kanu, mahaifiyar Nnamdi Kanu ta rasu a kasar Jamus a ranar 30 ga watan Agusta
Sakamakon haka, wadansu sarakunan gargajiya na kabilar Igbo a jihar Imo suke rokon gwamnatin tarayyar Najeriya da ta yi mashi afuwa, ta ba madugun kungiyar IPOB mai gwagwarmayar kafa kasar Biafra, Nnamdi Kanu izinin dawowa gida, don yin jana'izar mahaifiyarsa
Barista Uche Achi Okpaga kakakin kungiyar Ohanaeze Ndigbo, yace an taba yin haka lokacin da mahaifiyar Ralph Uwazuruike, madugun kungiyar MASSOB ta rasu yana tsare a gidan yari
Kuma aka roki gwamnatin tarayya da ta sake shi ya je ya yi jana'izarta, sai kuma gwamnatin tarayya ta amince ta bar shi
Ya kara da cewa, Uwa tana da daraja sosai, saboda a mahaifarta take daukan danta tsawon wata 9, ta kuma kula dashi har ya girma, ya zama wani abu
Sai kuma ta mutu a ce ba a bada damar zuwa bata girmamawa ta karshe ba? Yace ai wannan zai sa mutum ya fidda rai, saboda haka, ya kamata gwamnatin tarayya ta dubi rokon da wadannan sarakan gargajiya suka yi, ta bar shi ya dawo ya yi jana'izar mahaifiyarsa
Sai dai Mista Emeka Onah na ganin ya kamata a bar Nnamdi Kanu ya taka rawar kidar da ya fara
Yace bashi da ra'ayin cewa a bar shi ya dawo
Ya kamata ya fuskanci duk wani sakamakon da rikicin da ya janyo, ya haifar
Saboda haka, bai kamata a bar shi ba, ko kuma idan yana so a bar shi ya dawo, to fa dole ne sai ya nemi afuwa
A cikin makon da ya gabata ne wadansu sarakunan kabilar Igbo, a karkashin jagorancin Eze Gideon Ejike suka bai wa Nnamdi Kanu sarautar Ihe Africa, wato Hasken Afirka, a yankin Orlu na jihar Imo



Dubi ra’ayoyi
Daga shinkafa zuwa motoci, har yanzu gwamnatin Najeriya ta rufe kan iyakar kasa gaba daya
Masana tattalin arziki na nanata cewa, akwai bahaguwar dabara a matakin ko da kuwa hakan na kawowa gwamnatin makudan kudin shiga
Masanan suna cewa rashin shirya kwararan matakai ta yadda rufe iyaka, ba zai kara jefa talakawa cikin tsananin kunci ba babbar matsala ce, alhali gwamnati na cewa ta na samun biliyoyin Naira kullum, wannan babban kalubale ne
Hukumar ta kwastam na cewa matakin na samar da riba da ba a taba samu a tarihi ba, kuma hakan ya hana simoga, da dakile shigo da makamai ga 'yan ta'adda
Yanzu dai dukkan kayan da aka hana shigowa da su ta kasa musamman motoci, a kan shigo da su ta teku daga jihar Legas kan haraji mai tsada, da ya tada farashin kayan da lamarin ya shafa
Shugaban hukumar ta kwastam Kanar Hamid Ali ya ce a kan jingine duk wasu dokokin kare 'yanci in lamuran tsaro sun taso, a tabakinshi sai da kasar kafin a tada batun wani 'yanci
A saurari cikakken rahoto daga sauti


Dubi ra’ayoyi
Hukumar lafiya ta Duniya WHO, ta ce Najeriya ce kasar da aka fi samun mace-macen masu fama da cutar cancer ko daji a nahiyar Afirka
A cewar hukumar, rashin fadakarwa, da gano cutar a kurarren lokaci, da tsadar magungunan cutar, na daga cikin manyan dalilan da ke sa ake samun yawaitar mace-macen masu dauke da cutar ta cancer a Najeriyar, wacce ke yammacin nahiyar ta Afirka
Wani Kwararren likita a Najeriya, Aminu Aliyu ya ce “a tsakanin shekarar 2012, an samu karuwar mutanen da ke kamuwa da cutar daga adadin miliyan 12 zuwa 14 har zuwa miliyan 18 a bara
"
Ya kara da cewa, ya zuwa yanzu, ba a fitar da alkaluman wannan shekara ba
A irin matakan da take dauka, gwamnatin Najeriya, ta kaddamar da wasu tsare-tsare na yaki da cutar, inda ko a farkon makon nan, ta ayyana zaftare kudaden da masu dauke da cutar za su kashe, wajen yin magani da kashi 50 cikin 100

Dubi ra’ayoyi
An samu bulluwar wata cuta da ba a tantance ba a wata karamar hukumar jihar Katsina, sai dai bisa ga alamun cutar wasu na alakanta ta da cutar Shawara wato Yellow Fever a turance

Har zuwa yanzu babu tabbacin alkalumma daga hukumomi dangane da halin da jama’a ke ciki a karamar hukumar Matazu dake jihar Katsina
Wakilin Muryar Amurka ya yi karin haske dangane da halin da ake ciki a yankin
A ‘yan kwanakin nan dai rahotannin na nuna cewar an samu barkewar wata cuta mai alamu irin na cutar shawara ta Yellow Fever a turance
Ya tabbatar da cewar a ganawar da ya yi da mai anguwa Malam Shu’aibu Iliyasu, wanda ya shaida masa cewar an garzaya asibiti da wasu mutane marasa lafiya, wasu daga cikin su kuwa sun riga mu gidan gaskiya
Alamu na nuna cewar wannan cutar tana yaduwa cikin jama’a, ganin yadda ta yadu cikin al’umma a ‘yan kwanaki kadan, ta kuma yi sanadiyar mutuwar kimanin mutane 115
Alamun cutar sun hada da zazzabi, ciwon kai, harma ta kan kai ga suma, akwai bukatar mutane su dauki kwararan matakai don rigakafin wannan cutar
Kana da rage yawaitar cudanyya da marasa lafiya
Ya kuma bada shawara cewa a duk lokacin da mutane basa jin dadin jikin su sai su garzaya zuwa asibiti don ganin likita
Don karin bayani sai a saurari tattaunawar cikin sauti

Dubi ra’ayoyi
Yayin da Najeriya ke cigaba da cin bashi saboda cike gibin kudin shiga, wanda hakan ya samo asali daga karyewar farashin mai, wasu na goyon bayan wannan matakin, wasu kuwa na dari-dari da shi
Najeriya ta cigaba da karbar basuka daga kasashe da kuma kungiyoyi daban daban na duniya domin habbaka sassan kimiya da fasaha da kuma samar da wutar lantarki
Jimlar basukan dai sun ja hankalin Shugaban Majalisar Dattawan Najeriya Ahmed Lawan inda yayinune akwai bukatar takatsatsan akan sha'anin chiyechiyen bashin da Gwamnatinkeyi
Sanata Ahmed Lawan ya ba da shawarar a yi takatsantsan din ne a wata sanarwar da wani hadimi a ofishinsa mai suna Ezrel Tabiowo ya raba wa manema labarai
Shugaban Majalisar ya ce ana fama da karancin arziki wanda ya danganta shi ga rashin tashi tsaye da hukumomin Gwamnati ke yi wajen samowa da kuma mika kudaden shiga ga aljihun gwamnati
A bisa kiyasin da Shugaba Buhari ya yi a kasafin kudin shekarar 2020, ana kyautata zaton za a sake ciwo wasu basuka wajen aiwatar da kasafin, wanda hakan wani abu ne da Jami'ar majalisar dinkin duniya a ofishin Hukumar Lamuni ta Duniya da ke Najeriya, Aisha Yasmin Zakari, ta ce babu laifi idan an ciwo bashi tunda kasa ta na da kaddarori da abin da za a biya basukan da su
A cewar ta wanan shi ne abin dubawa, saboda kasa tana da kadarorin ta masu yawan gaske
Majalisar ta sake tafiya hutu daga yanzu zuwa 5 ga watan Nuwamba domin ba Hukumomi da ma'aikatun Gwamnati dama saboda su kamamla bayani akan kasafin kudinsu
Ga Madina Dauda da cikakken rahoton:

Dubi ra’ayoyi
Ganin yadda aka kafa wannan runduna ta dogarawan tsaron dazuka a jahar Nasarawa a daidai lokacin da miyagu ke dada yawa da daji, ba shakka za a yi maraba lale da wannan rundunar - musamman ma idan su ka ga rundunar ta firgita miyagun cikin dajin
Mai Martaba Sarkin Lafiya kuma shugaban majalisar sarakunan jahar Nasarawa, Mai Shari’a, Sidi Bage Muhammad ya ce dawo da tsarin bai wa sarakuna hurumin kula da dazuka, zai taimaka wajen ganowa da hana batagari buya a daji suna aikata ta’asa kamar garkuwa da mutane da fashi da makami da dai sauransu
Basaraken ya bayyana hakan ne yayin da hukumar tsaro da ba da kariya wa al’umma ta kasa a jahar Nasarawa ta kaddamar da wata hukuma da za ta kula da dazukan jahar
Sarkin na lafiya ya ce hukumar za ta kuma taimaka wajen sasanta tsakanin manoma da makiyaya
Mataimakin gwamnan jahar Nasarawa, Dakta Emmanuel Akabe ya ce gwamnati za ta ci gaba da mara wa hukumar baya don samar da tsaro a jahar
Kwamandan hukumar Civil Dafence a jahar Nasarawa, Muhammad Gidado Fari ya ce jami’an sun sami horo na musamman ta yadda za su tinkari ‘yan ta’adda
Ga wakiliyarmu Zainab Babaji da cikakken rahoton:


Dubi ra’ayoyi
An ce karen bana maganin zomon bana
A yayin da 'yan damfara ta yanar intanet ke bullo da wau sabbin salo, haka su ma kungiyoyi da hukumomin da ke yaki da su ke bullo da sabbin matakan kama su

Yawan damfarar mutane ta hanyar yanar intanet na karuwa a Najeriya, inda mutane kan yi asarar kudi da kuma ta kai ma a na biyan kudin fansa ta hanyar damfarar da ke da wuyar ganewa mai suna “BIT-COIN”
Ibrahim Kyauka da Jamilu Muhammad na kungiyar yaki da ‘yan damfarar ta Najeriya sun bukaci jama’a su bullo da hanyar rufe layin wayar su da lambobin sirri don hakan ya hana samun bayanansu na boye in an sace masu waya ko kuwa in wayar ta bata
Hakanan sun bukaci mutane su kauce wa amfani da ranar haihuwar su a matsayin lambar sirri ta katin daukar kudinsu na banki wato ATM
Shin yaya hanyar hada-hadar kudi ta BIT-COIN ta ke aiki?
Jamilu Muhammad ya ce rashin kwarewa ya sa a ka kama wani matashi da ya sace wata yarinya a Abuja da amsar diyya ta BIN-COIN
Kazalika sun bukaci jama’a su guje wa bayyana asiran tafiye-tafiyensu ta kafofin sada zumunta don kauce wa sharrin miyagun iri

Dubi ra’ayoyi
Bankin Duniya ya kaddamar da shirin farfado da matsayin ilmin yara da ya lalace a jihar Bauchi, a sanadiyar rashin kai yara makaranta domin samun ilmi, wanda a halin yanzu bincike ya nuna cewar akwai yara da basa zuwa makaranta su fiye da miliyan 1 a jihar
A matakin farko domin cimma manufar shirin, Bankin Duniyar ya zabo malamai gogaggu su 60, domin koya musu wasu dabarun cusa ilimi, wanda za suje makarantu domin su koyar da malaman makarantu dake yankunan kananan hukumomin jihar
Hukumar samar da ilmi ta kasa a matakin jiha ita ce ke sa ido wajen tafiyar da wannan shirin
Sai dai kuma matsalar ta karu da rashin kai yara makaranta da iyaye basa yi domin rashin abin hannu, da kuma sakaci
Amma wakilin Muryar Amurka ya tuntubi Malam Nuru Ahmed Daraktan tsare tsare a hukumar samar da ilmi na jiha, domin jin matakan da ake dauka da hukunci don magance matsalar
Ga rahoto a sauti daga wakilin Muryar Amurka Abdulwahab Muhammad


Dubi ra’ayoyi
Fadar gwamnatin Najeriya ta ba da labarin cewa shugaban Najeriya Muhammadu Buhari zai yi wata tafiyar da za ta kai shi har 17 ga watan gobe kafin ya juyo Abuja
Tafiyar da ta zo nan take bayan dawowar shugaban daga taron tattalin arzikin Afirka a birnin Sochi na Rasha, za ta kai shugaban wani taron tattalin arzikin a birnin Riyadh na Saudiyya
Bayan kammala taron na Riyadh da zai samu halartar shugaban Kenya Uhuru Kenyatta karkakashin jagorancin Yarima Mohammad Bin Salman, shugaba Buhari zai yi umrah daga nan sai ya wuce wani balaguron da aka ce kebantacce ne zuwa London
A baya dai an saba ganin shugaban na tafiya hutu ko ganin likita a London, inda hatta lokacin da ya ziyarci Amurka sai da ya biya ta London din kafin dawowa gida
Tsohon shugaban Najeriya Olusegun Obasanjo ya sha rubuta wasiku na nuna rashin jin dadin yadda shugaban ke gudanar da lamuran mulki da hakan ya sanya masu hamayya da gwamnatin buga misali da hakan da nuna damuwa cewa tafiye-tafiyen shugaban sun yi yawa
A martaninsa kan wasikun Obasanjon, mai taimakawa shugaban kan labaru, Garba Shehu, ya ce Obasanjon ne ba ya zama don haka bai fahimci shugaba Buhari ba
Mutane dai sun kasu kashi biyu tsakanin masu nuna ribar tafiye-tafiyen ga tattalin arziki da masu cewa ana kashe makudan kudi kan tafiye-tafiyen
Sai dai matashin dan kasuwa a Abuja Yusuf Ahmad ya ce ba wata fa’ida ta zahiri da a ka gani
Sai dai dan siyasa Abubakar Sadik Ahmad ya ce akwai fa'idar tafiye-tafiyen ga tattalin arziki
Kwanan nan gwamnatin ta ba da umurnin takaita tafiye-tafiyen ‘yan majalisar zartarwa da ma tawagar kar ta wuce mutum hudu har da ministan don rage kashe kudi ba riba
Saurari rahoton wakilinmu Nasiru Adamu El-hikaya daga Abuja:




Ana ci gaba a cece-kuce kan yawan tafiye-tafiyen da shugaban kasar Najeriya Muhammadu Buhari ya ke, tun lokacin da ya hau kan mulki a shekarar 2015

Dubi ra’ayoyi
Ana ci gaba a cece-kuce kan yawan tafiye-tafiyen da shugaban kasar Najeriya Muhammadu Buhari ya ke, tun lokacin da ya hau kan mulki a shekarar 2015

A daidai lokacin da wasu 'yan Najeriya ke korafe-korafe game da yawan tafiye-tafiyen da shugaba Muhammadu Buhari, ke yi zuwa kasashen duniya
Gwamnatin Buhari ta fito ta na kare kanta da cewa shugaban yana yin tafiye-tafiyen ne domin ci gaban kasa

Kamar yadda tsohon ministan harkokin wajen Najeriya kuma tsohon gwamnan jihar Jigawa, Alhaji Sule Lamido ya fada a wata hira da Muryar Amurka, ya ce tafiye-tafiyen shugabannin kasashe ya kan samar da ci gaba ga kasashensu, sai dai ana sa ra'ayin yawan tafiye-tafiyen da Buhari ya ke babu wani alfanu da ake samu, ganin yadda har yanzu kasar ke fama da wasu matsaloli

shi kuma mai magana da yawun shugaban mallam Garba Shehu, ya bayyanawa Muryar Amurka cewa babu wani dan Najeriya da zai iya cewa babu wasu ci gaba da aka samu game da tafiye-tafiyen aiki da shugaban kasar yake

Tafiyar da shugaba Buhari ya yi ta baya bayanan ita ce zuwa taron kolin kasar Rasha da kasashen Afirka, sai kuma babban taron da sarkin Saudiyya ya gudanar na kasashe masu rijiyoyin Mai da kuma masu zuba hannun jari
Haka kuma, Mallam Garba Shehu ya bayyana cewa shugaban Najeriya zai kai wata ziyara ta kashin kansa Birtaniya

Saurari hirar da Yusuf Aliyu Harande ya yi da Mallam Garba Shehu





Dubi ra’ayoyi
Allah ya yi wa matar marigayi Firaministan Najeriya Sir Abubakar Tafawa Balewa, mai suna Hajiya Aishatu Balewa, rasuwa
Wata sanarwa mai sauke da sa hannun babban Mataimaki na Musamman kan harkokin Yada Labarai na Gwamnan jahar Bauchi, Mukhtar Gidado na cewa, "Mai Girma gwamnan Bauchi Bala A
Mohammed ya tabbatar da rasuwar Hajiya Aishatu (Jummai) Balewa, matar marigayi Firayim Minista Sir Abubakar Tafawa Balewa
Marigayiyar ta rasu A ranar Lahadi 27 ga Oktoba, 2019, a wani asibiti da ke birnin Legas, ta rasu ne tana da shekara 85 bayan wata dogowar rashin lafiya
"
Sanarwar ta cigaba da cewa za’a yi Sallar jana'izar ta a yau dinnan Litini a fadar Sarkin Bauchi da karfe 2 na yamma
Sanarwar ta kara da cewa, "Gwamnan Bauchi Bala Mohammed a madadin Gwamnati da mutanen jihar Bauchi tare da iyalan marigayi Firayim Minista ya bayyana rasuwar a matsayin babban rashi ba wai kawai ga dangin ta na kusa ba, ya ce wannan rashi ne babban ga jama'ar jihar Bauchi da Najeriya baki daya"
Marigayiya Hajiya A'ishatu, wacce ake kuma kira Jummai, ta rasu ta bar 'ya'ya 8 da kuma jikoki masu yawa
Ga wakilinmu a Bauchi Abdulwahab Muhammad da karin bayani a hira da Mahmud Lalo ya yi da shi ta waya:

Dubi ra’ayoyi

Wasu mata, musamman iyaye da kuma masu zurfin ilimi a Najeriya sun takarkare akan ci gaba da jan hankalin al'umma da hukumomi game da bukatar a kara daukar matakan hana satar yara da sayar da su ko kuma tura su bauta wasu sassan kasar
Wannan lamarin na zuwa ne bayan gano wasu yara 9 da rundunar ‘yan sandan Najeriya reshen jiyar Kano ta yi, bayan da aka sace su a jihar Kano aka kai su yankin kudu maso gabashin kasar
Farfesa Hauwa Imam, ta jami’ar Abuja,ta ce illar da a ka yi wa yaran sai an yi da gaske kafin a sake dawo mu su da tarbiyyar su ta asali
Amma a na ta bangaren wata uwa daga Kano Maryam Mamman Nasir, ta ce su ma iyaye su na da nasu laifin na rashi kula da ‘ya’yan su
Shi kuma malam Kabiru Gwamgwazo, jigo ne a wata kungiyar kare muradan Kanawa, ya karfafa bukatar sanin bayanai akan baki da su ke zama a kowacce jiha da nufin gano masu muguwar manufa a saukake
Ga karin bayani cikin sauti

Dubi ra’ayoyi
Jagoran kungiyar IPOB a Najeriya Mr
Nnamdi Kanu, dake neman kafa jamhuriyar Biafra, dan gwagwarmaya kuma wanda aka sako a ‘yan kwanakin baya daga gidan yari bayan da hukumomin Najeriya suka zarge shi da laifin cin amanar kasa da neman tada zaune tsaye, ya bayyanawa Muryar Amurka cewa "ba so suke su balle daga kasar ba amma dai suna so ne su koma kamar yadda suke kafin zuwan turawan mulkin mallaka
"
A wata hira ta musamman da yayi da wakilin muryar Amurka, Peter Clottey, wanda ya tambaye shi ko yana gani hukumomin Najeriya zasu amince da yinkurin ballewar wani yanki a kasar, Nnamdi Kanu ya ce abu ne mai yiwuwa saboda a cewar sa, duk wata kasa da ake mulkin kama karya kamar Najeriya zata iya kin amincewa da wannan matakin, "amma kuma abinda suka manta shine su suka fara kawo rarrabuwa a kasar, su kuma ne suka soma kawo nuna bambanci da son kai, kuma suke tafiyar da harkokin kasar kamar wata harkar iyali
Nnmadi Kanu, wanda ya ziyarci Muryar Amurka, ya kara da cewa ba zasu nade hannuwansu su zuba ido suna ganin abinda ke faruwa ba
Ya kuma ce ba zasu kara barin tarihi ya sake maimaita kansa ba, kamar abinda ya faru a shekarar aluf dari tara da sittin da shida lokacin da aka kashe dubban ‘yan kabilar Igbo a arewacin kasar

Sai dai kuma za'a tuna cewa kisan da wani rukunin soja 'yan asalin kabilar Igbo suka yi wa manyan shugabannin Arewa da suka hada da Frayim-ministan Nigeria Abubakar Tafawa Balewa da Sardaunan Sokoto Sir Ahmadu Bello, shine babban dalilin da ya haddasa wannan yakin da Nigeria ta abka a cikinsa a wancan lokacin
Ga karin bayani cikin sauti

Jami’an hukumar kwastam a jihar Adamawa sun cafke wata motar wake amma shinkafar waje ke cikinta da aka shigo da ita daga kasar Kamaru
Dubi ra’ayoyi
Jami’an hukumar kwastam a jihar Adamawa sun cafke wata motar wake amma shinkafar waje ke cikinta da aka shigo da ita daga kasar Kamaru
A daidai lokacin da ake ci gaba da tsokaci game da rufe iyakokin Najeriya, jami’an hukumar kwastam a jihar Adamawa sun sami nasarar gano wani wuri da ake sanya shinkafar waje a buhuhuna a matsayin shinkafar gida domin shigar da ita kasuwanni
Gano wurin ya biyo bayan wani samame da jami’an hukumar suka kai inda suka cafke mutune 15 yayin da suke gudanar da wannan aikin
A lokacin da ya jagoranci wata tawagar 'yan jaridu zuwa wajen da ake wannan aika-aikar, kwanturolan hukumar kwastam mai kula da jihohin Adamawa da Taraba, Mr Kamardeen Olumoh yace sun cafke buhunan shinkafar waje guda 900 da kudin fiton su ya kai naira miliyan 14 da dubu dari biyar ( N14
5 million)
Bayan haka, jami’an hukumar sun sake cafke wata mota dake dauke da wake, alhali shinkafar waje ce aka lullube da aka shigo da ita daga kasar Kamaru
Tuni dai hukumar ta tura gargadi ga 'yan kasuwa akan cewa cikin kwanakin nan zata kai samame kasuwanni domin bankado kayayyakin waje, a cewar Mr
Kamardeen Olumoh
To ko yaya al’umma ke kallon matakan da ake dauka a yanzu? Mallam Uba Yakubu, wani mai goyon bayan gwamnatin Buhari ne, yace wannan mataki yayi daidai
Hukumar da ke yaki da fasa -kwabri a Najeriya wato kwastam, ta ce za a ci gaba da rufe kan iyokokin kasar da ke tudu har zuwa lokacin da Najeriya ta sami cikakken hadin kai daga sauran kasashen da take makwabtaka da su
Ga karin bayani cikin sauti
A duk rana ta Allah hukumomi na samun labarai na yiwa 'yan mata fyade da ma wadanda ba a gama goyon su ba a Najeriya
Galibi tsofaffi da mata ne ake samun su da aikata wannan danyen aiki
Dubi ra’ayoyi
A duk rana ta Allah hukumomi na samun labarai na yiwa 'yan mata fyade da ma wadanda ba a gama goyon su ba a Najeriya
Galibi tsofaffi da mata ne ake samun su da aikata wannan danyen aiki
Har ma yara maza ba su tsira daga labarin yin luwadi da su ba, daga mutanen da ke kusa da su, ko kula da su a matsayin masu kai su makaranta ko koya mu su karatu
Najeriya mai mutane kimanin miliyan 180 nada akasari mafi yawan jama'ar ta matasa, kuma yawancin jama'ar nada addini da al'adu amma duk da haka an samu karuwar bata gari da masu miyagun hali, lamarin da ya tilasta fidda hukuncin da ya dace da masu laifin
Mairo Mudi ta kungiyar "Media For Morals" na daga mata da ke kamfen din kiran samu dokoki masu tsauri don yaki da fyade
Ta bukaci masu tsara dokoki su bullo da hukunci mai tsanani ga duk wanda a ka samu da laifin hakan, tace kar ya gaza daurin rai da rai koma kawar da irin su daga doron kasa
A taron da su ka yi a Abuja majalisar tallafawa shugaba Buhari wajen tsara manufofi PSC, ta ce lauyoyinta na shirya kudurin doka mai tsanani kan wannan kalubalen
Da alamu fitowar da matar mawakin nan Busola Timi Dakolo ta yi da zargin Pastor Biodun Fatoyinbo na Commonwealth of Zion, ya yi mata fyade tun tana karama, ya karfafawa mata da dama guiwa wajen bayyana irin wannan cin zarafi da a ka taba yi mu su
Ga cikakken rahoto daga wakilin Muryar Amurka Nasiru Adamu El-Hikaya


Majalisar ta kama hanyan cika ka'idar kasafin kudin Janairu zuwa Disamba domin kara azama na daidaito ga tattalin arzikin kasa
Sanata Kabiru Ibrahim Gaya ne ya bayyana hakan inda ya ce kawai abin da ya rage shi ne alkawali da shugaban kasa ya yi na cewa za a sake sakin kudin domin a ci gaba da ayyuka
Ya kara da cewa, yanzu majalisa za ta ci gaba da yi wa kwamitin kasafi bayani kafin a kai kundin ga Shugaban kasa ya sa hannu kafin watan Disambar na bana
Kasafin na bana dai na Naira Triliyan 10
7 wanda ya zama kasafi mafi tsoka da shugaba Buhari ya taba yi amma kuma ya ba da umurnin cewa ba za a yi sabbin ayyuka ba
Sai dai Sanata Yusuf Abubakar Yusuf ya yi wa kalaman na Buhari fashin baki, inda ya ce dole ne a kashe kudi daga cikin sabon kasafin na yin wasu muhimman ayyuka ko dan yaya ne
Yusuf ya kara da cewa ai rashin daidaita lokacin sakin kasafin ne ya ja haka amma a wannan tun da an kama hanyan kammala shi komi zai daidaita
Daya cikin shugabanin adawa a Majalisar Sahabi Ya'u, ya ce in har batun cewa ko sun gamsu da kasafin abu ne mai wuya amma dai sun kula cewa Shugaba BuhariI ya yi kokari wajen amfani da abin da kasar ke da shi ne domin a yi wa al'umma ayyuka
Saurari cikakken rahoton Medina Dauda domin jin karin bayani:


Hukumomi a Najeriya na bikin tunawa da ranar Majalisar Dinkin Duniya ta hanyar sake bude ofishin majalisar a hukumance a Abuja, babban birnin kasar
Tun a shekarar 2011 aka rufe ofishin, bayan wani mummunan hari da mayakan Boko Haram suka kai ginin
An bude ofishin ne a jiya Alhamis, shekaru takwas bayan da wani dan kunar bakin wake ya kutsa da mota cikin ginin, ya ta da bam
A cewar karamin Sakatare na Majalisar Dinkin Duniya mai kula da fannin ayyukan jin-kai, Mark Lowcock, sake bude ofishin, wata alama ce da ke nuna cewa ba za a mika-wuya ga masu ayyukan ta’addanci ba, yana mai cewa, za su ci gaba da taimakawa Najeiriya wajen cin ma burinta na ganin ta samu makoma mai kyau da cikakken tsaro
Dubi ra’ayoyi
Bayan ganawar da shugaban Najeriya Muhammadu Buhari ya yi da shugaban kasar Rasha Vladmir Puting, sun cimma matsaya akan hanyoyin da zasu kara inaganta dangantaka tsakanin kasashen biyu
Karamin jakadan Najeriya a Rasha Alhaji Nura Bello Dankade, ya bayyanawa Muryar Amurka abubuwan da aka tattauna da suka hada da inganta harkokin tsaro, samar da layin dogo, da wutar lantarki da dai sauran su
Kana kuma shugabannin sun rattaba hannu akan wasu yarjejeniyoyi da suka shafi kasuwanci
Gwamnatin Najeriya ta kuma yi kari a kan sunan ma'aikatar sadarwar ta kasar zuwa Sadarwa da Inganta Kasuwanci na Zamani
Don bukatar karin bayani sai a saurari hirar cikin sauti

Dubi ra’ayoyi
A jiya ne jarumi Adam Abdullahi Zango ya bada tallafin karatu ga dalibai 101, a makarantar da ake kira da sunan Farfesa Ango Abdullahi International School, a matsayin gudunmawa wajen yi wa kasa hidima
Ya ce babban dalilin da ya sa ya bada wannan tallafin, shine ganin yadda matsaloli ilimi a yankin Arewa suka ta'azzara
A hirar su da wakiliyar muryar Amurka Baraka Bashir, Adam ya shaida mata cewar wannan ba shi ne karo na farko da ya fara bada tallafi ba, domin da farko yakan bada tallafi kamar zuwa yara uku, ko goma, har Allah ya sa yanzu ya kai ga bada tallafin ga dalibai 101
Ya kara da cewar yayi hakan ne a matsayin sadakatul jariya
Kowa ya sani cewar, ana da matsalar almajiranci a arewa, kuma ana ta cece-kuce, ana jiran gwamnati tayi wani abu akai, alhali akwai jama'a da zasu iya taimakawa
Shi yasa a matsayinsa na dan kasa ya dora dammara, ya bada tasa gudunmuwar ga kasar sa, da kuma al'ummarsa 'yan Arewa
A nasa bangaren Firincifal Malam Hamza Jibril ya ce wannan wani babban abu ne, kuma tabbas wannan jarumin ya bada wannan tallafi ne domin marayu da suke zaune a birnin Zariya dake jihar Kaduna
A saurari cakakken hirar daga wakiliyar Muryar Amurka Baraka Bashir


Dubi ra’ayoyi
Bayan wata ziyarar bazata da mataimakiyar gwamnan jihar Kaduna Hajiya Dr
Hadiza Sabuwa Balarabe, ta kai wata cibiyar horar da kangararru, da matasa masu shaye-shaye
Ta bayyana cewar suna cikin mawuyacin hali, kana da yawa da ga cikin su suna fama da rashin lafiya da suke bukatar taimakon gaggawa
Kwamishinan tsaro da harkokin cikin gida na jjhar Kaduna Mr
Samuel Aruwan, yayi karin haske akan irin halin damuwar da suka sami matasan ciki, wanda suka hada da kananan yara
Kwamishinan yace sun samu rahoton sirri daga wasu masu kishin al’ummah, wanda suka yi bincike suka tabbatar da hakan kafin suka dauki matakan da sukakai ga ganin halin da suke ciki
Cibiyar dake anguwar ‘Limanci Kona’ a cikin birnin Zariya, sun same su cikin halin damuwa, kuma gwamnati ta dauki nauyin kyautata rayuwar su, wanda yanzu haka suke hannun hukumomi kuma ana kula da lafiyar su yadda ya kamata
Ya kuma kara da cewar gwamnati zata dauki kwararan matakai wajen ladabtar da duk wadanda aka samu da aikata laifukan cin zarafin ‘bil adama
Kana yanzu haka gwamnatin na shirin dawo da tsarin cibiyoyin kangararru mallakar gwamnatin jiha, karkashin jagorancin ma’aikatar jin dadi da walwalar jama’a



Dubi ra’ayoyi
Yayin da matsalar fyade ke kara karuwa fiye da wutar daji a Najeriya, rundunar tsaron farin kaya ta Sibil Difens a jihar Adamawa, na samun nasara wajen bankado mabuyar wadannan bata gari dake addabar al’umma
A kwanakin baya ne aka cafke wani jagoran wasu da kewa kananan yara fyade a Yola, inda dubunsa ta cika
Nuraddeen Abdullahi kwamandan rundunar tsaron ta sibil difens a jihar, yace wanda aka kama mai kimanin shekaru 30 da haihuwa, Mohammad Babangida an cafke shi ne yana yiwa wata 'yar shekara tara fyade
A wata sabuwa kuma jami’an 'yan sanda a jihar, sun kai samame wani gidan tsare kangararru, inda ake tsare jama’a ba bisa ka’ida ba
A lokacin wannan samame an kubutar da mutane 15
DSP Suleiman Yahya Nguroje, wanda shine kakakin rundunar 'yan sandan jihar yayi wa wakilin muryar Amurka Ibrahim Abdul'aziz karin haske game da wannan batu
Ga cikakken rahoto daga wakilin Muryar Amurka Ibrahim Abdul'aziz
Dubi ra’ayoyi
Shelkwatar rundunar sojojin saman Najeriya ta fara binciken zargin da
ake wa jami'an ta, na kashe wasu fararen hula biyu a jihar Sokoto
Kakakin
rundunar Iya Kwamando Ibikunle Daramola, ya shaida hakan cikin wata sanarwa da ya fitar, cewa rundunar sojin sama ba zata amince da batun danne hakkin bil adama ko rashin da'a da ya shafi jami'anta ba
Daramola yace an kaddamar da bincike don fayyace abin da ya faru, da irin rawar da sojojin suka taka, kuma muddin an same su da laifi, to tabbas za a dauki kwararan matakai akan su
A cewar wani masanin harkar sojin sama, Wing Commander M
Salman, domin irin wannan yanayi aka kafa kotun soji, wacce zata gudanar da shari'a
idan har an sami jami'an da laifi
Wannan matsalar dai tuni ta fara jan hankalin lauyoyin kare hakkin bil adama, irin su Lauya Yakubu Saleh Bawa, wanda yace zasu sa ido don ganin yadda binciken zai kasance
A saurari cikakken rahoton wakilin muryar Amurka Hassan Maina Kaina

Dubi ra’ayoyi
Ministan watsa labarai da al'adu na Najeriya Alhaji Lai Mohammed, ya shaida cewar mahukuntan kasa sun amince da a sake duba wata tsohuwar doka, da ta bada izinin ci tarar naira miliyan biyar ga duk wata kafa da ta yada labaran kanzon kurege, haddasa kiyayya, rashin jituwa da dai makamantansu
Ministan ya bayyana haka ne a wata ganawa ta musamman da manema labarai, bayan kaddamar da wani kwamiti karkashin jagorancin Farfesa Armstrong Idachaba, da zai tabbatar da gyare-gyare a hukumar kula da kafofin yada labarai ta kasa, inda ba za a bari siyasa ta shiga harkokin hukumar ba
Lai Mohammaed ya ce babu gwamnatin da ta san abinda ta ke yi, za ta amince da wannan dabi'un da zasu iya kawo rashin jituwa a tsakanin al'umma, saboda haka gwamnati za ta yaki kowace kafa ce, ko ta wacce hanya da doka ta bada izinin yi
Matakin dai, yayi ma Ciroman Bakan Daura dadi, inda yayi tsokaci da cewa, Najeriya tana da jami'an tsaro kwararru da za su iya kama duk wanda yayi irin wannan aika-aikar a kafafen yanar gizo
Ga cikakken rahoto daga wakiliyar muryar Amurka Medina Dauda

Dubi ra’ayoyi
Jakadan Indiya a Najeriya Mr
Abhay Thakur, ya ce, akwai Indiyawa kimanin dubu 59 a Najeriya, hakanan akwai dubban ‘yan Najeriya a Indiya da ke gudanar da harkokin aiki, kasuwanci da sauran harkokin raya al’adu da tattalin arziki
Mr
Thakur na zantawa da manema labaru ne a wajen taron baje kolin kayan saka, zaiyana da suturar mata “SARI” da kungiyar matan Indiya mazauna Abuja ta shirya
Thakur ya ce, bukin ya faro ne daga Indiya da kuma ke da zummar raya al’adu da kara karfafa dangantakar tarihi tsakanin Najeriya da Indiya
"Mu na alfahari da cewa akalla shugabannin Najeriya 3 sun samu gwanancewar aiki a cibiyoyin soja na 'yan gata a Indiya, Inji jakadan da ke yabawa Najeriya cewa ita ce mafi girman abokiyar huldar kasuwancin Indiya a Afirka
Thakur ya ce, akwai shirin kulla dangantakar fina-finan Indiya “BOLLYWOOD” da na Najeriya “NOLLYWOOD”
Aisha Yasmin na daga ‘yan kungiyar ta matan Indiya a Najeriya duk da mahaifin ta na da dangantaka da Najeriya, ta na mai cewa suturar SARI na nuna mutunci ne da al’adu na musamman matan aure a Indiya
Shi kuma Mubarak Khan dan Najeriya ne da ke jin harshen Indiyanci da bai amince da caccakar Indiyawa da a ke ganin sun zubar da al’adun su, sun dau na yammacin duniya ba
Taron ya samu halartar masu sana’o’in basira, masu daukar hoto da likitocin Indiya a Najeriya ciki da Mr
Sanjay K
Upadhyaya na asusun TULSI CHARAI FOUNDATION
Ga cikakken rohoton daga wakilin muryar Amurka, Nasiru Adamu El-hikaya
Dubi ra’ayoyi
Kungiyoyin 'yan Arewa a lagos sun koka game da rashin tsaro a jihohin
Arewa musanman yankin Zamfara da Sokoto da kuma Nigar
A taron manema labarai da wasu 'yan kungiyar ta Arewacin Najeriya suka gudanar, wasu sun yaba da matakan da aka dauka na tabbatar da tsaro, yayin da wasu kuma ke kushewa
A kwanan nan ne wani kwamiti da jihar Zamfara da kafa, ya mika rahotan sa, inda aka ce an samu wasu sarakuna da iyayen kasa da kuma 'yan sanda da hannu dumu-dumu a harkokin rashin tsaro a jihar
Wakilin Muryar Amurka Babangida Jibrin, yayi hira da sarkin kasuwar Alaba, Alhaji Umar Sokoto, da kuma wadandsu 'yan Arewa mazauna Legas domin jin tabakinsu da kuma ra'ayoyinsu game da wannan al'amari
A saurari cikakken rahoto daga wakilin Muryar Amurka Babangida Jibrin



Dubi ra’ayoyi
Kungiyar masu maganin gargajiya ta bukaci hadin kan gwamnati wajen ba su cibiyar da za su rika gudanar da binciken magungunan gargajiya da suke ba al’umma
Magungunan gargajiya wadanda aksarinsu akan samu ne daga ganyaye, saiwa, sassake da ‘ya’yan itatuwa da kwayoyin tsirrai da furanni, bincike ya nuna cewa kashi tamanin na al’umman nahiyar Afirka na amfani da su
A taron da ‘ya’yan kungiyar masu maganin gargajiya na illahirin jihohin arewacin Najeriya suka gudanar a cibiyar binciken magunguna da ke Jami’ar Jos, shugaban kungiyar a jihar Filato, Lershim Zuriya, ya ce abin da suke bukata shi ne gwamanati ta samar masu da cibiyar gudanar da bincike
Wasu da suka halarci taron sun bayyana cewa, an sami ci gaba kwarai a yadda ake sarrafa maganin gargajiya
Farfesa Muhammad Ibrahim Jawa ya ce kamata ya yi hukumomi su maida hankali wajen horar da masu maganin gargajiya, kamar yadda ake yi a kasashen da su ka ci gaba
Saurari cikakken rahoton wakiliyarmu Zainab Babaji daga Jos:



Dubi ra’ayoyi
Daruruwan ‘yan gudun hijira da hare-haren ‘yan Boko Haram ya shafa ne suka gudanar da zanga zangar lumana a Yola fadar jihar Adamawa, kan batun kudaden dauki da bankin duniya wato World Bank da hadin gwiwar gwamnatin Najeriya su ka ba da domina tallafa masu
An ba da kudaden ne a karkashin shirin tallafawa da kuma samar da ayyukan yi ga matasa na Youth Employment and Social Support Operation wato YESSO
Su dai ‘yan gudun hijirar da suka famtsama zuwa bankin FCMB, da ke da alhakin raba kudaden, sun nuna bacin ransu na yadda rijiya ta ba da ruwa amma guga na neman hanawa
Sun ce, wasunsu sun soma samun kudaden to amma kuma kwatsam, sai bankin ya dakatar da ba da tallafin
Ganin yadda lamarin ke neman kazancewa ne ya sa tsohon jami’in kula da shirin na YESSO a jihar Adamawa, Abdulhamid Muhammad Jika, garzayawa zuwa bankin amma da kyar ya sha a hannun fusatattun ‘yan gudun hijiran
Sai dai duk kokarin ji daga bakin shi sabon shugaban shirin a jihar Adamawa, Mr Kwoji Kwaghe, abin ya cutura wanda kawo yanzu tuni aka tsaida ba da kudaden
Saurari cikakken rahoton Ibrahim Abdulaziz daga Yola:



Dubi ra’ayoyi
Daruruwan mutane ne suka yi gudun hijira daga garuruwa daban-daban saboda yawan hare-hare da sace-sacen mutane a wasu yankunan karamar hukumar Igabi a jihar Kaduna da ke arewacin Najeriya

Al'ummar da suka fito daga garuruwa kusan 18, sun tare a wata makarantar firamare da ke garin Birnin Yero, Karamar Hukumar Igabi a jihar ta Kaduna domin neman mafaka

Alhaji Jibrin Ya'u wanda shi ne Dagacin garin Jura, daya daga cikin garuruwan da 'yan gudun hijirar suka gudo, ya ce sace mutane da kuma karbar kudin fansa ya sa dole suka tsere daga garuruwan na su na haihuwa

Sai dai wasu daga cikin wadannan 'yan gudun hijirar sun bayyana damuwa game da yadda gona ta gagara shiga musamman a yankin garin Jura da kewaye

Su ma wasu mata sun ce bukatar su ita ce gwamnati ta kawo karshen barazanar tsaro ga mazajensu don su koma gida su ci gaba da noma

A lokacin da yake ziyarar aiki a Litinin din nan saboda matsalar tsaron, Kwamishinan Tsaro da Harkokin Cikin Gida na jihar kaduna, Samuel Aruwan, ya ce gwamnati na daukan matakan da suka dace
Aruwan ya roki Al'umma da su rika taimakawa gwamnati da bayanan sirri don kawo karshen hare-hare da sace-sacen mutane a fadin jihar ta Kaduna

Saurari cikakken rahoton wakilinmu Isah Lawal Ikara daga Kaduna:







Dubi ra’ayoyi
Ba wani abin mamaki ba ne don an dauke wuta a Najeriya, amma abin mamaki ne wutar ta zauna a wuni, ko sa'o'i a yawancin sassan Najeriya
Tun daga manyan tashoshin wutar wato Kainji a jihar Neja ba ta wadatar da al'ummar yankin ba, kuma hakan yasa ba ta wadatar da sauran kasar ba
Gwamnatin APC mai mulki a yanzu ta aza alhakin rashin ingancin wutar kan PDP da ta yi mulki tsawon shekaru 16
Daya daga tsoffin shugabanni a wancan karon har bugin kirji ya yi cewa ya kashe fiye da dala biliyan 15 kan samar da wutar, amma ina wutar, inji shugaba Buhari da ya ke nufin gwamnatin tsohon shugaba Obasanjo
A labarin da jaridar Daily Trust ta wallafa ya nuna cewa a tsawon shekaru 8 gwamnatin shugaba Buhari da ta tsohon shugaba Jonathsn sun kashe Naira tirilyan 1
164 kan samar da wutar, amma har yanzu ba a rabu da duhu ba
A lokacin da wakilin Muryar Amurka Nasiru Adamu El-Hikaya ya zanta da Ministar, ta ce za a iya samun wuta ta hanyar zuba jari na sassa masu zaman kan su don gwamnati ita kadai ba za ta iya wadatar da jama'a da wuta ba
Shugaban hukumar raba wutar Usman Gur Muhammed, shima ya shaidawa Muryar Amurka irin nasarar da ya ce an cimma a lamarin wuta
Ga dai cikakken rahoto daga wakilin Muryar Amurka Nasiru Adamu El-Hikaya



Dubi ra’ayoyi
Ofishin Shiyyar arewa maso yammacin Najeriya na hukumar kula da harkokin fiton kayayyaki ta kasa, wato Nigerian Shippers Council, ya samar da kayayyakin tallafi ga cibiyoyin kula da raunanan mutane da kuma Asibitin kananan yara a Kano
Hukumar, wadda ke karkashin ma’aikatar harkokin sufuri ta tarayya na kula da lamuran fiton kayayyaki, wato hajar da ‘yan kasuwa kan sayo daga ketare zuwa cikin gida Najeriya, amma ta hanyoyin jiragen ruwa
Baya ga haka hukumar na kula da tsarin kafawa tare da kula da aikace-aikacen tashoshin nesa da teku a sassan Najeriya, da ake kira Dry Ports
Gidan gajiyayyu na Shahuci a Kano da Asibitin kula da Mata Masu Lalurar Yoyon Fitsari a Kwalli, kana da Asibitin Kula da Lafiyar Yara na Asiya Bayero, su ne hukumar ta Shippers Council ta rarraba wa kayayyakin tallafin
Wasu daga cikin tsofaffi da raunanan mutane a gidan gajiyayyu na Shahuci sun nuna farin cikinsu, inda hukumar ta Shippers Council ta kai injin janareta, da barguna da sabulan wanka, da tawul da fitilu da sauran kayayyaki
Malam Munnir Dahiru Kurawa da ke zaman shugaban Gidan Gajiyayyun na Shahuci wanda aka kafa a shekarar 1962, ya ce gidan na jajiyayyu na taimaka wa mutane ne wadanda ba su da galihu
Shugabar shiyyar arewa maso yammacin Najeriya ta hukumar ta Shippers Council, Hajiya Karimatu Othman, ta ce zabar gidan gajiyayyu, Asibitin yara da na mata masu lalurar yoyon fitsari wata hikima ce ta tallafa wa rukunin mutane masu tsananin bukata
Ga cikakken rahoton wakilin muryar Amurka, Mahmud Ibrahim Kwari
Dubi ra’ayoyi
A Najeriya, gamayyar zaratan sojoji da na maharba na shahararren maharbin nan mai yakar ‘yan fashi da kuma barayi, Alhaji Ali Kwara, sun yi nasarar kama wasu jami’an tsaro na farin kaya da ake kira Civil Defense su guda 26, da kuma jami’an soji guda 6, da ake zarginsu da saida albarusai, ga ‘yan ta’adda da kuma masu satar mutane domin neman kudin fansa
Da yake bayani wa manema labarai dangane da kama jami’an, Alhaji Ali Kwara, ya ce yawancin lokaci ‘yan ta’adda na samun albarusai ne daga wurin jami’an tsaro bata gari
Daga bisani wasu daga cikin jami’an tsaron farin kayan da aka kaman, wato civil defense, sun yi bayanin yadda su ke samun albarusan da kuma yadda su ke sayar da su
Ga cikakken rahoton wakilin muryar Amurka, Abdulwahab Muhammad

Wata doka da Shugaba Mohammadu Buhari ya sanyawa hannu wadda ta shafi harkar noma, ta ja hankalin manoma da suka nuna goyon bayansu a kanta, amma kuma suna neman a samo jami'an aikin noma su sa ido akan yadda za a aiwatar da dokar domin a sami ci gaba
Dubi ra’ayoyi
Wata doka da Shugaba Mohammadu Buhari ya sanyawa hannu wadda ta shafi harkar noma, ta ja hankalin manoma da suka nuna goyon bayansu a kanta, amma kuma suna neman a samo jami'an aikin noma su sa ido akan yadda za a aiwatar da dokar domin a sami ci gaba
A wani kokari da kwararru ke ganin hanya ce da Najeriya za ta kai ga ciyar da al'ummarta, Shugaba Mohammadu Buhari ya sa hannu a dokar da zata taimaka wajen habbaka noma a kasar, tare da ba manoma damar daukar wasu matakai da za su kawo ci gaba
Babban Mai taimakawa Shugaban kasa a majalisar wakilan Najeriya honorabul Omar El-Yakub, ya yiwa Muryar Amurka karin haske akan abubuwan da dokar ta kunsa
El-Yabub ya ce dokar za ta hukunta duk wani wanda yayi algus a harkar sayar da takin zamani ko hanyar sarrafa shi; kamar kokarin canza launinsa, ko sake ma shi suna, ko ma sauya ma shi mazubi
Dokar ta ce za a iya hukunta mutum idan an kama shi da laifi sannan za a iya cin mutum tara daga naira miliyan biyar zuwa miliyan goma
A wani abu mai kamar nuna jin dadin amincewa da wannan doka mataimakiyar shugabar Mata Manoma ta Kasa Hajiya Bilkisu Mohammed, ta ce manoma sun dade suna jiran wannan doka da za ta sa su ji dadin amfani da takin zamani saboda a sami abinci
Bilkisu ta ce kafin zuwan wannan doka, idan manomi ya sayi buhun taki wanda aka yi wa algus har yana zama abin tsoro saboda yadda ake surka shi da abubuwa daban-daban marasa amfani

Shi kuwa mataimakin shugaban kungiyar Masu Masana'antu da Aikin Noma ta kasa (wato NACCIMA) Alhaji Sanusi Maijama'a Ajiya, ya ce matakin da Shugaban kasa ya dauka yayi daidai amma sai an fito da sharrudan da za a bi wajen aiwatar da dokar, domin wasu ba sa bin doka ko umurnin Shugaban kasa kai tsaye
Dokar, ta inganta harkar noma ta hanyar samun ingantaccen taki ta na cikin dokoki 5 da majalisar kasa ta 8 da ta shude ta amince da su amma sai yanzu shugaba Mohammadu Buhari ya sa hannu bayan an yi ma ta gyara
Ga karin bayani cikin Sauti

Shugaban hukumar kera ababen hawa a Najeriya Jelani Aliyu, ya ce nan da wattani 3 masu zuwa, za a fara sayar da Motocin da aka kera a gida Najeriya akan kudi kalilan

Dubi ra’ayoyi
Shugaban hukumar kera ababen hawa a Najeriya Jelani Aliyu, ya ce nan da wattani 3 masu zuwa, za a fara sayar da Motocin da aka kera a gida Najeriya akan kudi kalilan

Jelani Aliyu ya ce a cikin shekaru biyu da ya karbi shugabancin hukumar ya sami nasarar shiga yarjejeniya da sanannun kamfanonin kera motoci na duniya irin su Honda, Innoson, da kamfanin Dangote, da Aston, da kuma Anamco, wadanda tuni har sun fara kera motoci a Najeriya
Jelani ya ceza a sayar da motocin ga 'yan Najeriya a farashe mai rahusa, domin mai son mota zai biya kashi 10 kacal na kudin motar sai ya tafi da motar sannan ya cika kudin cikin shekaru biyar
Jelani ya ce akwai tanadi na musamman da aka yi na wuraren gyaran motoci wadanda kwararru ke aiki a wurin, kuma za su yi gyaran motocin yadda ya kamata
'Yan Najeriya irin su tsohon dan majalisar aakilai, Umar Faruk Abdullahi, Maji-kiran Gwandu, ya bayyana jin dadin sa akan wannan ci gaba da aka samu inda ya ce dama Najeriya kasa ce da Allah y ake son ta a soboda haka yayi mata ma'adinai iri daban daban da mutane masu basira da kwazo kamar irin wannan na kera motoci
Ita ma Madam Rona Alkyaban Tula ta ce abin farin ciki ne abin alfahari ne, idan har Najeriya za ta shiga cikin ayarin kasashen da ke kera motoci domin hanyoyin ta , sai dai ta yi kira ga matuka motocin da su rinka taka tsan-tsan wajen tuki idan har an fara sayen motocin
Hukumar kera ababen hawan ta ce za ta hada hannu da Jami'o'in kasar irin su Jami'ar Usman Dan Fodio da ke Sokoto, da Jami'ar Nnsuka wajen bude fanonin koyar da kere-kere musamman ma motoci domin bincike ya nuna cewa ana kashe kwatankwacin dalar Amurka biliyan 8 kowacce shekara wajen shigo da motoci daga kasashen waje
Ga karin bayani cikin sauti

A Najeriya mahawara ta kaure a tsakanin manazarta kan batun raba ayyuka a asirce da a yanzu haka ya kunno kai a Majalisar dattawa, inda aka yi zargin cewa ana raba wa Sanatoci kujerun ayyuka domin su kai mazabunsu a maimakon bin diddigi da ka'ida wajen raba su
Wannan batu da ya ja hankalin manazartan ya faru ne a Majalisar Dattawa inda aka yi zargin cewa ana rabawa 'yan Majalisar kujerun ayyuka daga Ma'aikatun Gwamnati da Hukumominsu musamman ma daga Hukumar kula da haraji ta kasa
Wani abu da mai fashin baki a harkokin siyasa da zamantakewa Mohammaed Ishaq Usman ya bayyana shi a matsayin wani abu da ya faro tun zamanin soja har ya zuwa wannan lokaci na siyasa, har ya so ya shafi mulkin Buhari a wa'adinsa na farko inda aka jima ba a samu kafa ma'aikatun Gwamnati da wuri ba
Batun na uwa amurhu ko akasin haka ya sa Malam Abdulkarim Gambo daga Jihar Adamawa tuna baya, inda ya ce a da sai kana da takardu kuma a tantance ka sannan a ba ka aiki a bisa cancanta ba wai don uban gida ko uwa a murhu ko addini ba, tare da yin shawara da a koma wannan lokacin idan ana so abubuwa su yi kyau a kasa
A na shi nazarin, kwararre a fannin kundin tsarin kasa, Barista mainasa Kogo Ibrahim Umar ya ce, a shari'ance za a ce zargi ne, amma kuma in aka tabbatar da gaskiyan al'amarin, to an yi wa kudin tsarin kasa karan tsaye kuma a irin wannan hali dole ne doka ta hau kan mutumin da ya yi amfani da mukaminsa wajen kyautata wa waninsa ko dangin sa

To sai dai mai magana da yawun Majalisar Dattawa Sanata Adebayo Adeyeye ya tabbatar wa manema labarai cewa kwamitinsa zai yi bincike bayan ya zauna da Shugabanin Majalisar
Saurari cikakken rahoton daga Medina Dauda daga Abuja:

Dubi ra’ayoyi
A garin Onitsha dake jihar Anambara, rundunar 'yan sandan jihar ta fito da bayani kan fashewar wata tanka mai dauke da man fetur jiya Laraba, wacce ta yi sanadiyar mutuwar mutane biyu da kuma qonewar shaguna da dama
Wakilin Muryar Amurka Alphonsus Okoroigwe yayi hira da wasu mazauna grin Onitsha domin jin ta bakinsu yadda suka ga za'a magance hatsarorin da fashe-fashen tankoki masu dakon man fetur ke haddasawa
Cynthia Erere daya daga cikin wadanda suka bada ra'ayinsu, tace ya kamata gwamnatin ta sa direbobin tankokin man fetur jigila da daddar, a hana su jigilar daukan man fetur da rana, domin yanayin da kan jefa rayukan al'umma cikin hadari
Yanzu haka mutane sun mutu, kuma an yi asarar dukiyoyi, kuma 'yan kasuwa da yawa sun shiga wani hali
A saurari cikakken rahoto daga wakilin Muryar Amurka Alphonsus Okoroigwe

Yau 17 ga watan Oktoba ake bikin ranar yaki da talauci ta duniya, wacce ke matsayin wata damar tayarda gwamnatoci, da kungiyoyi daga barci akan maganar samar da hanyoyin fitar da jama’a daga kangin fatarar, sakamakon rashin wata kwakkwarar madogara
Dubi ra’ayoyi
Yau 17 ga watan Oktoba ake bikin ranar yaki da talauci ta duniya, wacce ke matsayin wata damar tayarda gwamnatoci, da kungiyoyi daga barci akan maganar samar da hanyoyin fitar da jama’a daga kangin fatarar, sakamakon rashin wata kwakkwarar madogara
Mutane miliyan 700 ne aka kiyasta cewa suna fama da talauci a yau, a duniya wadanda da kyar kowannensu ke samun dola 2 a kowacce rana
Bincike na nuni da cewa, 70 daga cikin 100 na wadannan matalauta na zaune ne a nahiyoyin Afirka, da Asia
Ganin yadda talaucin iyaye ke shafar rayuwar ‘yayansu ya sa wannan karon Majalisar Dinkin Duniya ta bukaci kasashen Duniya su maida hankali wajen tallafawa masu fama da talauci don ganin makomar irin wadanan yara ta kasance kyakkyawa
Inganta rayuwar mata ta hanyar ba su jari domin gudanar da kananan sana’oi wani babban makami ne da zai taimaka a irin wannan yaki inji shugabar kungiyar ci gaban matasa ta JENOM Falmata Taya
Mayar da hankali wajen noma, da kiwo ita ma wata hanya ce daban wajen taimakawar al’amuran yau da kullum, inji Massaoudou Ibrahim
Ya kara da cewa za ta taimaka wajen fitarda kasashen Afirka daga halin fatara da talauci
A cewar Majalisar Dinkin Duniya, fiye da rabin matalautan da ake da su a yau a duniya na zaune ne a kasashen China, da Indiya, da Indonasia, da kuma Najeriya
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Jami’iyyar PDP a jahar Filato ta umarci gwamnan jahar, Simon Lalong, da ya gaggauta gudanar da zabe a kananan hukumomi hudu na shiyar arewacin jahar
A makon jiya ne gwamna Lalong ya rantsar da shugabannin riko a kananan hukumomin Jos ta Arewa, Jos ta kudu, Riyom da Barikin Ladi, shekara guda bayan an gudanar da zabe a sauran kananan hukumomin jahar
A taron manema labarai da shugabannin jami’iyyar su ka kira, kakakin jami’iyyar PDP a jahar Filato, John Akans, ya ce rashin gudanar da zabubbuka a kananan hukumomin rashin adalci ne da kama karya
Mataimakin shugaban jami’iyyar PDP a shiyyar arewacin jahar Filato, Chris Hassan, ya ce hujjan da gwamnan ya bayar na rashin tsaro a yankin, sam ba gaskiya ba ce
Itama shugaban mata ta jami’iyyar PDP a jahar Filato, Matina Dakup, ta ce lauyoyinsu na kan nazarin basu shawarwari kan matakan da za su dauka
Sai dai a martanin da Sakataren jami’iyyar APC na jahar Filato, Bashir Musa Sati, ya ce abinda ake bukatar shine a samu wanda zai kawo ci gaba a jahar
Saurari cikakken rahoton wakiliyarmu Zainab Babaji daga Jos:


Dubi ra’ayoyi
Wannan matsalar ta garkuwa da jama’a yanzu haka na hana jama’a barci a Najeriya, lamarin da yasa magidanta da dama kauracewa gidajensu idan dare yayi
A kokarin da gwamnatoci su ke yi don shawo kan lamarin yasa ‘yan majalisar dokokin jihar Taraba, da aka taba sace wani abokin aikinsu dan majalisa wanda daga bisani aka kashe shi, daukan mataki na kafa dokar kisa ga duk wani da aka kama yana garkuwa da mutane, kuma tuni har gwamnan jihar ya rattabawa dokar hannu
Shugaban kwamitin yada labarai na majalisar dokokin jihar, Hon
Bashir Muhammad Bape, ya ce yanzu a jihar ta su idan dai aka kama mutum ya yi garkuwa da mutum don neman kudin fansa ko tsoratarwa to hukunci kisa ya haushi
Shi ko da yake tsokaci game da matsalar tsaro, musamman a jihar Taraba, tsohon shugaban jam’iyyar APC a jihar kuma yanzu jakadan Najeriya a kasar Trinidad da Tobago, Ambassada Hassan Jika Ardo, ya ce dole al’umman jihar su tashi tsaye a bisa abun da ya kira shakulatin bangaro da kuma rikon sakainar gwamnatin jihar ga halin ni ‘yasun da al’umma ke ciki
Yanzu haka a jihohin Adamawa da Taraba, da wuya a wayi gari ba tare da rahoton an yi garkuwa da wani, ko wata ko wasu ba
Kuma wannan na zuwa ne a daidai lokacin da wasu jihohi a Najeriya ke gayyatar ‘yan sa kai da maharba don kai musu dauki
Saurari cikakken rahoton Ibrahim Abdulaziz daga Jalingo:


Dubi ra’ayoyi
Kungiyar matasan Fulani ta Jonde Jam ta bukaci gwamnatin tarayya da ta sake duba matsalolin makiyayan jahar Filato da suka shafi ilimi da kiwo don magance su
Shugaban kungyar, Alhaji Saidu Maikano, ya ce, gwamnatin jahar Filato ba ta cika alkawuran da tayi wa makiyayan jahar ba, a lokacin da take neman zabe ba
A bangare guda kuwa, Abdulkarim Bayero da ke zama tsohon shugaban matasan kungiyar Miyetti Allah ta kasa ya ce, makiyayan jahar Filato sun amfana daga wannan gwamnati
Sakataren jami’iyyar APC a jahar Filato, Bashir Musa Sati ya ce, gwamnati ta gyara makarantun Fulani makiya
Shugaban kwamitin sasanta makiyaya da manoma, kuma shugaban CAN na jihohin arewacin Najeriya, Rabaran Yakubu Pam, ya shawarci duk mai wata matsala da ya bi hanyar da ta dace wajen isar da kokensa wa hukumomi
Ga cikakken rahoton wakiliyar Muryar Amurka, Zainab Babaji

Dubi ra’ayoyi
Kungiyar lauyoyi mata ta Najeriya ta sha alwashin bin diddigi don ganin an zartar da hukuncin da ya dace akan wadanda ke da hannu a batun sace wasu yara, aka kuma yi safarar su daga jihar Kano zuwa yankin kudancin kasar domin sayarwa
A karshen makon jiya ne rundunar ‘yan sandan Kano ta yi holin wasu mutane da aka kama da yara 9 da suka sace a birnin Kano, kuma su ka yi safararsu zuwa birnin Anaca na jihar Anambra
Yaran su 9 maza da mata na daga cikin jimlar yara fiye da 50 da aka sace a unguwannin Kawo da Hotoro Tishama a lokuta daban daban cikin shekaru uku da suka shude
Malam Auwalu Ango, uba ga daya daga cikin yaran da aka ceto
Sai Malama Jamila, mahaifiyar yarinya Amira ‘yar shekaru 4, wadda tana cikin yaran da aka ceto, sun ce, da aka fada musu an gano yaran su, sun ji dadi sasai, kuma sun gode wa Allah
Yanzu haka dai kungiyar mata lauyoyi ta Najeriya da ke rajin kare hakkin mata da kananan yara ta sha alwashin bin diddigin wannan lamari, domin ganin an gurfanar da masu hannu a gaban shari’a
Barrister Amina Umar itace sakatariyar reshen jihar Kano na kungiyar
To sai dai, iyayen da har yanzu ba’a kai gano ‘ya’yan su da aka sace ba kamar Mallam Shuaibu Ibrahim wanda ke cikin jerin iyaye kusan 50 da aka sacewa yaya kuma har yanzu babu labarin su
Sun ce suna fatan gwamnati ta shigo cikin al’amarin ta taimaka wa jami’an ‘yan sanda domin suma a gano yaransu
Tuni dai kwamitin dattawan Kano karkashin jagorancin Alhaji Bashir Tofa ta fitar da wata sanarwa mai kunshe da laffuzan jan kunne da jan hankali game da wannan batu
Ga cikakken rahoton wakilin Muryar Amurka a Kano, Mahmud Ibrahim Kwari
Dubi ra’ayoyi
Yanzu haka, ra'ayoyi na ci gaba da bayyana kan batun yara guda 9 da aka sace daga sassan birnin Kano, aka kuma sayar da su a garin Anaca jihar Anambra, inda jama'a da dama suka yi Allah wadai da lamarin suka kuma bukaci mahukunta da su dauki kwakkwaran mataki akan wadanda suka aikata wannan danyen aikin
Mista John Eze ya ce, "Irin wannan abin bai dace ba, kuma abu ne mai muni sosai
Bai kamata a rangwanta ma duk wanda ya aikata irin wannan laifin ba
Sannan ya ce, akwai hadin bakin wasu mazaunan unguwannin da aka sato yaran, saboda bai yiwuwa a sace yaran ba tare da hada baki da wasu 'yan unguwa ba
Kuma akan batun canza musu addini da suna da aka yi, ya ce ya na ganin matsafa ne suka juya musu kwakwalwa, yadda zai kasance duk abin da aka gaya musu, sai su yi
Ya kamata hukuma ta hukunta duk wanda ya aikata irin wannan laifin
Kuma banda wannan, ya kamata a ci gaba da gudanar da bincike, don kubutar da sauran yaran da irin wannan al'amarin ya shafa
"
Malama Chinonyerem Ndubuisi, ta ce "Irin wannan abin bai da kyau
Kuma da yake 'yan kabilar Igbo ne aka kama, lallai akwai Hausawan da aka hada baki dasu aka sace yaran nan
Tunda an gano irin wadannan mutanen, ya kamata a hukuntasu sosai don na baya su hankalta
"
Shi ma Anselm Nkemka, ya ce, "Kafin a samu irin wannan kuskure, dole ne da hannun na gida a ciki, mai sayar da yara daga Kano
Kuma wannan mutune za a kokarta a gano ko su waye da kuma mabuyarsu
Idan aka kama su, to ka san an warware wannan matsalar
Saboda haka, kamata 'yan sanda su kara gudanar da bincike a Kano, don har yanzu akwai abubuwan da basu bayyana ba
"
A yayin da Mista Onyebueke Ike ya karkare batun da cewa: "Wannan abun bai dace ba
Ya yi matukar muni
Kuma tunda an riga an kama wadannan bata-garin, ya kamata a hukuntasu daidai da laifin da suka aikata
Ya ce yana kira ga iyaye da su kara jan damara wajen kula da 'ya'yansu
Kowa ya kara mayar da hankali kan yaransa
"
A ranar Juma'ar da ta wuce ne rundunar 'yan sandan jihar Kano ta kama mutane shida (6) bisa zargin garkuwa da wasu yara guda tara (9), da kuma sayar dasu a garin Onitsha, inda masu saya suka canza musu addini
Ga cikakken rahoton wakilin Muryar Amurka, Alphonsus Okoroigwe:


Dubi ra’ayoyi
"Kama daga jami'an mu da ke kan tituna, zuwa masu aiki a bangaren ba da lasisi da sauran su, za su samu damar shiga manhajar don kwarmaton cin hanci" Inji shugaban hukumar kiyaye aukuwar haddura ta Najeriya (Roadsafety), Boboye Oyeyemi, a taron kaddamar da manhajar ba da labaru don yaki da cin hanci da asusun AKIN FADEYI da MACARTHUR su ka dauki nauyi a Abuja
Oyeyemi wanda hukumar sa ce ta farko da ta amince da shiga manhajar, ya ce, ta hanyar kwarmaton za a samu ladabtar da masu laifi da kuma ba da lada wadanda su ka yi aiki mai kyau
Manhajar dai da mutum zai iya sauketa kan wayar sa ta salula, za ta zama hanyar ba da labari cikin sauri don dakile zarmiya ba tare da ma baiyana sunan wanda ya kwarmata labarin ba
Simon Adole John, jami'in asusun AKIN FADEYI da MACARTHUR, ya ce, duk 'yan Najeriya ka iya amfani da manhajar mai suna FLAG'IT
Gwamnatin Najeriya ta bakin shugaban hukumar wayar da kan jama'a Dr
Garba Abari, ya ce, wannan manhaja sara ne kan gaba
Wannan dandali dai ba kamar na kwarmaton da gwamnatin ke alwashin ba da ladar kashi 5% na adadin kudi ga wadanda su ka samo labari ba ne, wanda kalubalen sa ya jefa aiki da rayuwar 'yan Najeriya da dama cikin garari, ba lada ba la'ada sai gararamba wajen lauyoyi da buga takardu barkatai
Labarun da mu ke samu na nuna mutane da dama sun daina zumudin ba da labarun zarmiya don gudun shiga rudani
Ga cikakken rahoton Wakilin Muryar Amurka daga Abuja, Nasiru Adamu El-hikaya
Dubi ra’ayoyi
Yau 15 ga watan Oktoba rana ce da kungiyoyin tabbatar da tsaftar hannaye a Duniya tare da amincewar Majalisar Dinkin Duniya suka kebe, domin yin yekuwa wajen ganin kasashen Duniya sun bi umurnin a rika wanke hannu akai akai, domin kawar da cututtuka masu saurin yaduwa, irin su Kolara da Taifod da zazzabi Lassa da Mura Mai tsanani da kuma Sankara
A Najeriya, cibiyar kula da cututtuka ta dauki matakin amfani da kafafen yada labarai na gargajiya da kuma na yanar gizo wajen fadakar da al'umma
Wakiliyar Muryar Amurka Medina Dauda ta tattauna da mataimakiyar Darekta a fannin shirye shirye da wayar da kan al'umma ta cibiyar, Dakta Fatima Saleh don jin tabakinta game ta mahimmancin wannan rana game da cututtuka
A saurari cikakken rahoto daga wakiliyar Muryar Amurka Medina Dauda


Dubi ra’ayoyi
Wakilai daga sassan duniya, sun hallara a Washington babban birnin Amurka domin halartar taron asusun ba da lamuni na duniya wato (IMF) na shekara shekara a birnin Washignton DC na Amurka
Taron zai duba yadda zai taimakawa kasashe masu tasowa wajen bunkasa tattalin arzikinsu, inda a wannan karon wasu ‘yan Majalisar Tarayya da kuma ma’aikata daga babban bankin Najeriya suka samu goron gayyata
A wata hira ta musamman da yayi da Muryar Amurka, mataimakin shugaban kwamiti mai lura da harkokin bankuna da kudade na Majalisar wakilan Najeriya Hon
Hafizu Kawu, mai wakiltar karamar hukumar Tarauni a jihar Kano, ya ce akwai damarmaki na musamman a wajen wannan taron da suka gani wanda idan sun koma gida za su sanar da gwamanti shawarwari domin ta duba don inganta tattalin arzikinta
Wani batu da jama'a a kasashe masu tasowa ke yi shi ne bankin na IMF na juya kasashensu musamman wajen karbar basussuka, sai dai Kawu ya ce ba haka lamarin yake ba
“Najeriya ba ta ci bashin da ya fi karfinta ba, saboda Allah ya albarkace ta da yawan al’umma da ma’adinai da dai sauransu, yawancin wadanan kudade idan an karbo su ana sa su ne a harkokin ilimi, noma, layin dogo da dai sauransu,” a cewar Hon
Hafizu Kawu
Ya kuma kara da cewa ba zai yiwu ba dole ne a ciyo bashi saboda yadda tattalin arzikin duniya ya shiga wani yanayi, wanda darajar danyan mai ya fadi wanda da shi Najeriya ta dogara
Amma a cewar shi, zuwan gwamnatin shugaba Muhammadu Buhari tana ta kokarin ta farfado da tattalin arzikin kasar, kamar hako ma’adinai da bunkasa harkar noma da dai sauransu
Saurari cikakkiyar hirar da Ibrahim Ka-Almasih Garba da dan Majalisa Tarayya mai wakiltar karamar hukumar Tarauni, Hon
Hafizu Kawu

Dubi ra’ayoyi
Kungiyar kanana da matsakaitan ‘yan kasuwa reshen arewacin Najeriya, ta koka akan irin kalubalen da ke kawo cikas a harkar kasuwanci a arewacin kasar
Kungiyar ta kirawo wani babban taro na mambobinta da ke jihohi 19 da ke arewacin Najeriya, inda ta ce akwai bukatar gwamnatin Nigeriya ta kawo wa ‘yan kasauwar Arewacin kasar dauki
Alhaji Usman Baba Sa’idu shi ne shugaban wannan kungiya, kuma ya bayyana dalilin kiran wannan taro, inda ya ce makasudin taron shi ne don tattauna matsalolin da ke tsakanin ‘yan kasuwa, Sannan don su mika wa gwamnatin kukarsu na damuwar da su ke da ita
Su ma ‘yan kasuwan da su ka halarci wannan taron daga sassan arewacin Najeriya, sun nuna korafinsu, kamar Isa Haruna Shu'aibu shi ne shugaban kungiyar reshen jihar Kano, inda ya ce su na fuskantar matsalolin cin zarafi daga jami’an fasa kwabri
Mai Magana da yawun hukumar ta fasa kwabri, Controller Joseph Atta, ya ce, hukumar ta na aiki bisa ka’ida da doka
Ga cikakken rahoton Wakilin Muryar Amurka daga Kaduna, Isa Lawal Ikara
Dubi ra’ayoyi
Gwamnan Jihar Borno, Farfesa Babagana Umara Zulum ya nuna damuwarsa game da hare haren da 'yan kungiyar boko haram ke kaiwa akan kananan hukumomi cikin 'yan kwana kin nan
Gwamnan ya dai bayyana wannan damuwar ne a lokacin da wani hadadden kwamitin majalisar dattawa da ta wakilai akan harkokin soja a karkashin jagorancin Sanata Mohammed Ali Ndume suka ziyarce jihar
Ya ce jami'an sojan kasar na kokari, sai dai akwai bukatar a kara kaimi don tabbatar da cewa an kawo karshen irin hare haren da 'yan kungiyar boko haram ke kaiwa kan jama'a
Gwamnan ya ce ko a jiya Asabar sun sami kwararan bayanai dake nuna cewa 'yan kungiyar boko haram sun yi yinkurin kai wani hari a garin Gubio wanda jami'an soja suka dakile, amma abbin tambaya a nan shine har tsawon wani lokachi zamu ci gaba da kasancewa cikin wannan lamari? Dole ne mu samar da mafita akan wannan lamari

Ya kuma yaba da kokarin da sojan ke yi duk da cewa a yanzu haka ana fuskantar hare hare a wasu kananan hukumomi guda uku cikin makwonni uku, amma jami'an soja sun barar da dukan wadannan hare-haren da hadin gwiwar civilian JTF, da kuma maharba
Muna yaba masu kuma muna yabawa gwamnatin shugaba Muhmmadu Buhari game da yada ya maida hankali akan jihar

Sanata Mohammed Ali Ndume dai shine shugaban kwamitin sojan na majalisar Dattawa da kuma ya jagorance kwamitin
Ga karin bayani cikin sauti daga Haruna Dauda

A cikin ‘yan kwanakin nan ne kafofin sada zumuncin ‘yan Najeriya suka karwade da jita jitar shugaba Muhammadu Buhari na shirin kara aure
Haka zalika cikin jita-jitar da aka dinga yadawa har da bayanan cewa uwar gidan shugaban Hajiya Aisha Buhari ta yi yaji
Dubi ra’ayoyi
A cikin ‘yan kwanakin nan ne kafofin sada zumuncin ‘yan Najeriya suka karwade da jita jitar shugaba Muhammadu Buhari na shirin kara aure
Haka zalika cikin jita-jitar da aka dinga yadawa har da bayanan cewa uwar gidan shugaban Hajiya Aisha Buhari ta yi yaji
Hajiya Aisha Buhari, da ta kwashe kusan watanni biyu ba a ji duriyarta ba a Najeriya ta koma gida yau Lahadi daga kasar Birtaniyya
A lokacin da ta isa tashar jiragen saman birnin tarayya Abuja ‘yan jarida sun yi ma ta ca da tambayoyi akan abin da ke faruwa
Hajiya Aisha ta bayyana cewa ta je ganin ‘yayanta ne a Birtaniyya, abinda kamar wata al’ada ce a garesu ta zuwa hutu a lokacin da suka sami dama
Ta kuma ce ta sami damar a duba lafiyar ta a London saboda ba ta ji dadin jikinta ba
Da take maida martani game da jita jitar cewa shugaba Muhammadu Buhari zai auri Ministar ayyukan jinkan Najeriya Hajiya Sadiya Umar Farouq, Hajiya Aisha ta ce ba ta da masaniya akan abinda ya faru tun da ba ta nan, amma wanda aka ce zai yi auren ne ya kamata ya yi bayani
“Amma ita wadda aka ce za a aura, wanda ya gaya mata za a aure ta, ba ta yi zaton ba a daura auren ba, don sai da ta ji shiru ba labari sannan ta fito ta musanta batun,” a cewar Hajiya Aisha
Game da batun yajin da aka ce ta yi, uwar gidan shugaban ta ce tun da aka ce mai gidanta (Shugaba Muhammadu Buhari) ya mutu lokacin da ya je London jinya to ba jita jitar da jama’a ba zasu iya yadawa ba
Ga karin bayani daga Hassan Maian Kaina

Dubi ra’ayoyi

Dubi ra’ayoyi
Lashakka dawowar A'isha Buhari, uwargidar Shugaban Najeriya Muhammadu Buhari, akalla, alama ce cewa, koma akwai wata matsala tattare da aurenta, ba dai yadda aka yi ta yadawa ba
Koma dai mene ne, nan gaba kadan ba za a kasa jin karin bayani ba
A’isha Buhari, uwargidar Shugaban Najeriya Muhammadu Buhari, ta dawo gida Najeriya da asubahin yau dinnan Lahadi, bayan an daina jin duriyarta na wani lokaci mai tsawo
Ta gaya ma wakilin Muryar Amurka Hassan Maina Kaina a filin jirgin saman kasa da kasa na Nnamdi Ezikiwe da ke Birnin Tarayyar Najeriya Abuja, da sauran ‘yan jarida cewa ta je kasar waje ne ganin ‘yan’yanta da kuma likitanta, wanda ya kuma shawarce da ta dan ba da kanta hutu
Tun da dare ne dai ‘yan jarida su ka yi dafifi a filin jirgin saman, inda su ke fatan yin tozali da kuma magana da Hajiya A’isha Buhari, nan da na bayan da su ka ji cewa ta na tafe
Wannan zakuwa da ganin Aisha Buhari da ‘yan jarida su ka nuna, ya biyo bayan jita-jitar da aka yi ta yadawa, kama daga cewa A’ishar ta yi yaji ne zuwa kasar waje, zuwa cewa wai auren ta ne ya mutu, da kuma wai ana shirin mata kishiya, rade-radin da tuni majiyoyin fadar Shugaban Najeriya su ka yi watsi da su
Ita ma da aka tambayeta kan wadannan batutuwan ta shiriritar da zancen
To saidai, kamar yadda aka saba, wasu ‘yan jaridu na kwakwa, na cigaba da cewa idan ba rami, me ya kawo batun rami
Wasu kuma sun gamsu
Za mu kowa maku cikakken rahoton a shirinmu na gaba
Gamayyar Kungiyoyin Kwadago ta Najeriya Ta yi Barazanar tsunduma cikin yajin aikin gama-gari muddin hukumomin kasar bas u fara aiwatar da matsayar da aka cimma b akan biyan albashi mafi karanci ga ma’aikatan kasar
Kungiyar ta TUC, ta sha alwashin kassara harkokin kasar baki daya a ranar 16 ga watannan nan Oktoba idan har ba fara biyan sabon albashin ba
A baya hukumomin kasar da kungiyoyin kwadago sun cimma matsaya kan wannan albashi, amma bayanai na nuni da cewa, har yanzu ba a fara aiwatar da sabon tsarin ba a mafi aksarin jihohin kasar
“Yajin da za mu shiga ranar 16 ga watan nan, yajin gama-gari ne, gabaki daya ma’aikatan Najeriya za mu tabbatar ba su fito aiki ba
” Inji mukaddashin Babban Sakataren kungiyar kwadago ta TUC a Najeriya, Comrade Nuhu Toro a wata hira da ya yi da Muryar Amurka
Ya kara da cewa, “filayen jiragen sama insha Allahu za mu durkusar da su, wautar lantarki ba za a same ta ba, sannan har Fadar shugaban kasa ba za a samu wutar lantarki ba
”
Su dai ma’aikatan na Najeriya na so ne a fara biyan Naira 30,000 a matsaryin albashi mafi karanci kamar yadda aka yi yarjejeniya da su da gwamnati
Gwamnatin shugaba Buharin dai ta ce ta ware sama da Naira biliyan 500 a cikin kasafin kudin badi domin biyan mafi karancin albashi ga ma’aikatan kasar
Saurari cikakken rahoton Hassan Maina Kaina domin jin kari bayani:

Dubi ra’ayoyi
Jami’yar APC a matakin jihohi ta fara jan hankalin gwamnati kan tayi hattara da irin mutanen da take basu mukamai don kaucewa matsaloli masu iya tasowa da zai shafi harkokin mulki a Najeriya
Sakataren jami’yar APC a jihar Nasarawa, Alhaji Aliyu Bello yace rashin neman shawarar shugabannin jami’yar na jihohi kan wadanda gwamnati ke basu mukamai, zai iya zama illa ga harkokin gudanarwar gwamnati
Yace za'a samu damuwa sosai idan ba'ayi gyaraba
Saboda suna so a taimakawa talakawa, amma wadanda ake zabe basu tunanin talaka
Shima sakataren APC a jihar Pilato, Bashir Musa Sati yace ba zasu kau da kai daga illar da suke hange wannan gwamnati zata fuskanta ba
Amma inda so samu ne, wadanda suka yi aiki lokacin zabe, sune yakamata anada
A bangare guda kuwa ita gwamnati na cewa tana zaben wadanda suka chanchanta ne
A jawabinsa da yake nada kwamishinoni, Gwamnan jihar Filato, yace shi baya zaben wadanda suke kamun kafa
A saurari cikakken rahoto daga wakiliyar Muryar Amurka Zainab Babaji



Dubi ra’ayoyi
Yayin da a Najeriya ake ci gaba da fuskantar matsalolin da suka shafi harkar tsaro, wadanda suka hada da yaki da Bokom Haram da na ‘yan bindiga da kuma masu garkuwa da mutane, hukumomin taro na ikrarin suna samun nasara a yaki da ta'addanci
A wata hira ta musamman da yayi da Muryar Amurka, Shugaban rundunar sojojin saman Najeriya, Air Marshal Sadique Abubakar, ya ce duk wanda zai yi la’akkari daga "inda aka faro da kuma inda ake a yanzu lallai zai san gwamnatin Najeriya tana kokari sosai
"
"Idan aka tuna a shekara hudu ko biyar da suka gabata "bama bomai suna tashi kusan ko ina a cikin kasar nan kamar a Nyanya da ke babban birnin tarayya Abuja har sau biyu bam yana tashi da hedkwatar ‘yan sandan kasar da dai sauran wurare a cikin birnin," a cewar Air Marshal Sadique Abubakar
Ya kuma kara da cewa cikin ikon Allah saboda irin kokarin da gwamnatin shugaba Muhammadu Buhari ta yi saboda irin damuwa da al’amari, ya ba da umurnin a dauki duk matakan da suka kamata saboda a ga an kare rayukan mutane da dukiyoyinsu
Saurari cikakkiyar hirar da Aliyu Mustapha Sokoto ya yi da Shugaban rundunar sojojin saman Najeriya, Air Marshal Sadique Abubakar:


Dubi ra’ayoyi
Kasafin kudin badi ya kama naira triliyan N10
7 wanda shi ne kasafi mafi tsoka da aka taba yi a Najeriya, kuma shi ne kasafi na farko da shugaba Mohammadu Buhari ya lissafa kayan abinci iri 22 da yace karin kudin harajin bai shafa ba
Shugaba Muhammadu Buhari yace an gina kasafin kudin akan dalar Amurka $57 a matsayin kudin gangar danyen man fetur, sannan Najeriya za ta hako mai ganga miliyan 2
180 na danyen man fetur kowacce rana, kana za a sayar da dalar Amurka daya akan naira N305
Shugaban kwamitin noma a majalisar Dattawa Sanata Abdullahi Adamu, yace wannan kasafi ne da zai fitar da manoma daga cikin kangin fama da wahala, a mayar da su dangin manoman zamani masu kayan noman zamani, kuma su yi noman zamani da za su sayar kamar kowace kasa da ke da manoma irin Najeriya
Shi kuwa Sanata Kabiru Ibrahim Gaya, yace ana kasafi amma bai taba ganin kasafi na gaskiya irin wannan ba, domin a wannan kasafin ne aka ce sai an gama ayyukan da ke kasa kafin a kirkiro wasu sabbi
Daga karshe wannan kasafi a cewar shugaban kasa, ana sa ran samun kudin shiga har na naira triliyan N8
1, kuma shi ne kasafin da ake sa ran aiwatar da shi daga watan Janairu zuwa Disamba kamar yadda kundin tsarin mulki ya tanada
A saurari cikakken rahoto daga wakiliyar Muryar Amurka Medina Dauda
Dubi ra’ayoyi
A farkon makon nan ne,wata kungiyar Majalisar Dinkin Duniya mai bincike da bin diddigin alkaluma da suka shafi talauci a tsakanin al’umma, wato UN Global Multi-dimensional Poverty Index, ta fitar da wani rahoto da ke nuna jihar Kano ce ta fi kowace jiha a adadin masu matsakaiciyar rayuwa a Najeriya
Sai dai wasu 'yan jihar na ganin rahotan ya ci karo da yanayin zahiri na halin rayuwar al’ummar Kano
Baya ga haka jihar ta Kano na cikin jerin jihohi a Najeriya dake kan gaba ta daukar wadatar tattalin arziki, inji rahotan na kungiyar ta UN Global Multidimensional Poverty Index
wasu ‘yan jihar Kano sun mayar da martani game da rahoto na kungiyar Majalisar Dikin Duniya, inda suka ce ba su gamsu ba, wasu kuma sun ce sun gamsu

Malam Kabiru Saidu Sufi, wani masani a fagen gudanar da binciki domin fito da alkaluman lamuran da suka shafi rayuwar jama’a ya yi tsokaci game da wannan rahoto
Hakan dai na zuwa a daidai lokacin da Shugaba Buhari ya gabatar da kasafin kudin badi ga zauren Majalisar Dokokin Najeriya na sama da naira triliyon 10, wanda ake fatan zai baiwa ‘yan kasar damar cimma mizanin matsakaiciyar rayuwa ko ma zarce haka
Ga cikakken rahoton wakilin Muryar Amurka daga Kano, Mahmud Ibrahim Kwari:


Dubi ra’ayoyi
A baya gwamnan jihar Katsina Alhaji Aminu Bello Masari, ya zargi wasu ‘yan siyasar jihar mazauna Birnin Tarayya Abuja, da cewar su na yi wa jam’iyya da shi kansa zagon kasa, inda su ke fifita abokin takararsa Sanata Lado Danmarke akan shi da su ke jam’iyya daya
Gwamna Aminu Bello Masari ya ambaci Hajiya Hadiza Bala Usman, shugabar hukumar kula da tashoshin ruwan Najeriya da Ministan Jiragen Sama Alhaji Hadi Sirika game da zargin yin zagon kasa
Wanda hakan ya sa Hadiza Bala Usman, ta maida martani game da zargin
A hirar ta da Sashen Hausa na Muryar Amurka, Hajiya Hadiza ta ce “Abin ya ba ni mamaki matuka, yadda aka zarge mu da wannan danyen aikin” ta ci gaba da cewa babu yadda za a yi ace mutum ya na jam’iyyarsa, amma ya je ya na taimaka wa wani da ke wata jam’iyya
Duk dai da cewar a rahoton nasu sun ce za su kafa kwamiti don ya binciki wannan zargin da ake yi
Ta ce su na nan su na sa ido domin ganin sakamakon binciken, domin ganin irin hujjojin da za su nuna cewar sun yaudari jam’iyya, “wannan ba wani abu ba ne illa yarfen siyasa” sai ta kara da cewar “zan nemi gwamna Masari don jin asalin tushen wannan maganar
” Ta kara da cewa, "Babu wani dan jam’iyya da zai so a ce ya na yaudarar jam’iyyar da ta yi masa riga
"
Akwai dangantaka mai kyau tsakani na da gwamna Masari, a cewar ta "domin kuwa mun yi aiki hannu da hannu" wajen ganin nasarar wannan gwamnatin a lokacin yakin neman zabe da ya gabata a farkon wannan shekarar
Ta ce, "Mu na waya lokaci zuwa lokaci
Don haka wannan rahoton ya ba ni mamaki kwarai da gaske
"
Ta cigaba da cewa, "Babu kanshin gaskiya akan rade-radin cewar ina gyaran hanya don tsayawa takarar gwamna a zaben 2023, ko kadan wannan ba gaskiya ba ne, ba ni da muradin tsayawa takara ko kadan
" Hajiya Hadiza ta kuma ce, " Idan har al’ummar jihar Katsina sun bukaci na tsaya, za mu tattauna da su, kuma zan nuna musu rashin alfanun tsayawa ta takara
" Sannan ta ce, "Yanzu dai akwai sauran lokaci kafin a fara maganar siyasa
":
Saurari hirar cikin sauti:
Dubi ra’ayoyi
A Najeriya rahotanni daga jihar Bauchi na hadarin jirgin daya faru a karamar hukumar Kirfi, na nuni da cewa ana kyautata zaton mutane sama da 30 ne suka mutu, kokuma sun bace a sanadiyar kifewar jirgin ruwa da yake dauke da mutanen kauyukan dake yankin karamar hukumar wanda yawancinsu manoma ne
Wakilin Muryar Amurka Abdulwahab Muhammad ya tattauna da dan Majalisar Dokokin jihar Bauchi, Abdulkadir Umar Dewu dake garin Kirfi domin bin diddigin lamarin, sai dai ya ce basu da masaniyar yawan mutanen da ke cikin kwale kwalen, an kuma kamanta yawan wadanda suka mutu 30, amma ba a tabbabtar ba
Ya kara da cewa, har ya zuwa wannan rahoto jama'a na ta zuwa neman 'yan uwansu da suka shiga wannan kwale kwale
Ya bada shawarar cewa dole gwmanatin tarayya to shigo don ta taimaka wa karamar hukumar Game da wannan matsala, a kuma samo masu sauki
Ya ce wadanda suka iya ruwa a jikin su, sun fito da rai, amma dayawa sun rasa rayukansu
Ga cikakken rahoto daga wakilin Muryar Amurka Abdulwahab Muhammad


Dubi ra’ayoyi
Kotun sauraron kararrakin zabe da ke zama a jihar Bauchi ta yi watsi da karar da jam’iyyar APC da kuma dan takarar gwamna na jam’iyyar, Barista Muhammed Abdullahi Abubakar, suka shigar
Tsohon gwamnan da jam'iyyarsa, sun kalubalanci nasarar da jam’iyyar PDP ta samu wanda dan takararta, Sanata Bala Muhammed Abdulkadir, ya lashe zaben kujerar gwamnan jihar Bauchi
Kotun karkashin shugabancin mai shari’a, Salihu Shu’aibu, da wasu alkalan guda biyu masu dafa masa sun bayyana cewa karar ba ta da inganci sannan masu karar sun gaza tabbatar da abubuwan da suke zargi game da zaben
Shugaban kotun sauraron karar zaben, Salihu Shu'aibu, ya shafe sama da sa’o’i shida yana karanta hukuncinsa wanda wakilan bangarorin suka halarta, inda ya ce zaben da aka yi na gwamna sahihi ne mai cike da gaskiya, sabili da haka kotu ta tabbatar da Sanata Bala Muhammed Abdulkadir, a matsayin gwamnan jihar Bauchi
Bayan yanke hukuncin mutanan da suke wajen kotun sun barke da shewa da kuma kade kade, domin nuna farin cikinsu da hukuncin
Saurari cikakken rahoton Abdulwahab Muhammad daga Bauchi:


Kamar yadda rahotanni da al’ummomin yankin dake kan iyakar Najeriya da Kamaru suka tabbatar, wasu yan bindiga da ake kyautata zaton masu garkuwa da jama’a ne, suka dauke wasu manoma da kuma wasu dake kula da dabbobinsu
Dubi ra’ayoyi
Kamar yadda rahotanni da al’ummomin yankin dake kan iyakar Najeriya da Kamaru suka tabbatar, wasu yan bindiga da ake kyautata zaton masu garkuwa da jama’a ne, suka dauke wasu manoma da kuma wasu dake kula da dabbobinsu
Da yake tabbatar da faruwar lamarin, kakakin rundunar 'yan sandan jihar Adamawa, DSP Suleiman Yahya Nguroje, ya ce tuni aka baza komar farautar 'yan bindigan da suka sace wadannan mutane
Wannan matsala ta sace mutane domin neman kudin fansa, yanzu haka na neman gagarar kundila a Najeriya, al'amarin da yasa hukumomin tsaro hada kai, da shugabannin kungiyoyin sakai ciki har da na Fulani makiyaya irinsu Miyetti Allah da Tabital Puulaku
To sai dai kuma, ya yin da wasu ke taimakawa yanzu haka 'yan bindigar sun fara bin wasu shugabanin kungiyoyin Fulanin har gida suna kashewa, kamar wanda ya faru cikin kwanakin nan, inda aka kashe wani fitaccen shugaban kungiyar Tabital Puulaku, na jihar Adamawa, Abdu Bali
Muhammad Jika Buba, kakakin kungiyar Miyetti Allah a jihar Adamawa, ya ce duk da kisan da ake yiwa shugabanin, babu wani kulawa da iyalan wadanda aka kashen ke samu daga hukumomi, batun da ya ce yanzu jikinsu ya yi sanyi
Ga cikakken rahoto daga wakilin Muryar Amurka Ibrahim Abdul'aziz


Dubi ra’ayoyi
A daidai lokacin da tattaunawa da ‘yan bindigar jihar Katsina ke samun nasara, har ta kai ga sako ‘yan jihar da akai garkuwa dasu, ita kuma Zamfara ta fara samun koma baya
Hasali ma, ana ci gaba da bayyana alfanu ko rashin alfanun da ke tattare da yin sulhu da ‘yan ta’addan,
Aika aikar ‘yan bindiga a jihohin da ke arewa maso yammacin Najeriya ya kai wasu gwamnoni hawa teburin sulhu da ‘yan ta'addan
Sulhun na zuwa ne a daidai lokacin da hedikwatar tsaron kasar ke hada hancin baki dayan farmakin da dakarunta ke kai wa ‘yan bindiga da ke kai wa wannan shiyya farmaki, daya kwakkwara mai taken “Operation Hadarin Daji”
A baya dai gwamnan Zamfara Bello Matawalle ya ziyarci hedikwatar sojojin kasa da na sama inda ya nemi mayakan da su tsagaita wuta, biyo bayan sulhu da ya fara da ‘yan ta'addan
A cewar Babban Hafsan Hafsoshin Rundunar sojojin saman Najeriya, Air Marshall Sadique Baba Abubakar, ba laifi a bi duk wata hanyar da doka ta amince don kawo karshen wannan masifar
Yayin da shirin sulhu da miyagun ke samun tagomashi a jihar Katsina, inda aka sako baki dayan ‘yan jihar da ‘yan ta 'addan ke garkuwa da su, can a makwabciyarta jihar Zamfara kuwa ‘yan ta'addan ne ke sake kunno kai, duk kuwa da sulhun da akai a baya
Massanin tsaro Dr
Kabiru Adamu da bai goyi bayan irin wannan sulhu ba, ya ce, ‘yan ta'addan yanzu suna ganin tamkar sun fi karfin hukuma ne
Ga cikakken rahoton wakilin Muryar Amurka daga Abuja, Hassan Maina Kaina
Dubi ra’ayoyi
A Najeriya batun ingantattun hanyoyi na cikin abinda ya dauki hanakalin Majalisar Dattawa, ganin cewa samun kudaden gina su yana nema ya gagari kundila
Wannan shi ne dalilin da Komitin Kula da ayyuka a karkashin Sanata Adamu Aliero ya ce, ya shirya tsaf wajen ganin an dawo da shirin karbar harajin iyakar shiga gari a manyan hanyoyin da ke cikin fadin kasar, wanda aka fi sani da “Tollgate” a turanci
A zamanin mulkin tsohon Shugaba Olusegun Obasanjo ne aka kashe makudan kudade har Naira Miliyan 360, wajen rusa “Tollgate” din da ake da su a iyakar mayan hanyoyi na kasar ba tare da sake gina wasu ba
Shugaban kwamitin kula da ayyuka a Majalisar Dattawa Sanata Mohammed Adamu Aliero ya ce, matakin rusa “Tollgate” din ya ba su haushi, shi ya sa su ka yi binciken domin gano yanda wasu kasashe irin su Malaysia da Marocco da Ghana su ka gina hanyoyin su, kuma sun gano cewa a Najeriya ne kadai za ka bi hanya mai tsawon kilomita 200 babu karbar harajin da ke shiga aljihun Gwamnati a matsayin hanyar kudaden shiga da za a yi amfani da su wajen gina kyawawan hanyoyi
Wanan shi ne dalilin da ya sa za su hada hannu da ‘yan kasuwa wajen gina sababbin “Tollgate”
A wani bangare kuma Sanata mai wakiltar Kaduna ta tsakiya Sanata Uba Sani ya ce, dole ne kwamitocin Majalisar Dattawa su hada hannu wajen samo wa Gwamnatin tarrayya Kudaden shiga da za su taimaka wajen farfado da tattalin arzikin kasar, idan har za a cika alkawalin da shugaba Mohammadu Buhari ya yi, na ceto ‘yan kasa miliyan 100 daga cikin matsanancin talauci
Ga masu nazari a fanin tattalin arzikin kasa irinsu Alhaji Abubakar Ali, ya ce, duniya ta cigaba, domin nan da dan lokaci kadan za a daina amfani da saye da sayar da man fetur a matsayin hanyar samun kudaden shiga, domin yanzu haka akwai ma'adinai masu yawa da za a sayar da su da makudan kudade inda za a samu haraji akansu, har su taimaka wajen gina tattalin arzikin kasar
Abin jira a gani shi ne, tasirin da dawo da harajin shiga gari ta manyan hanyoyin kasar, duba da irin matakan da za a gindaya wajen hana yin sama da fadi ko almundahana da kudaden harajin idan an tara su

Ga cikakken rahoton Wakiliyar Muryar Amurka daga Abuja, Madina Dauda

Rundunar mayakan saman Najeriya ta ce dakarunta sun hallaka kimanin 'yan bindiga goma a wani daji dake dab da Birnin Gwari da kuma kan tsaunin Janko a jihar Kaduna
Dubi ra’ayoyi
Rundunar mayakan saman Najeriya ta ce dakarunta sun hallaka kimanin 'yan bindiga goma a wani daji dake dab da Birnin Gwari da kuma kan tsaunin Janko a jihar Kaduna
Kakakin Rundunar, Air Commodore Ibikunme Daramola ya fada a cikin wata sanarwa da ya aikewa muryar Amurka cewa wasu daga cikin 'yan bindigar sun arce zuwa kan tsaunin Janko inda nan ma jirgin yakin ya bisu ya gama da su
Wannan farmakin dai na zuwa ne bayan wani hari da 'yan bindiga suka kaiwa wasu dakarun Najeriya a kauyen Sunke dake karamar hukumar Zurmi a jihar Zamfara, da kuma kaurar da 'yan bindigar ke yi zuwa yankin Birnin Gwari
Mr
Daramola ya ce hedkwatar rundunar da ke yaki da 'yan bindiga a shiyyar Arewa Maso Yammacin Najeriya wato Operation Hadarin Daji, ta bada umarnin sabunta kaiwa 'yan ta'addan farmaki ne don ci gaba da kare dukiya da rayukan al'umma
Massanin tsaro Farfesa Mohammed Tukur Baba, Dan Iyan mutum biyu ya ce irin wannan dabarar ce sojojin Amurka suka yi amfani da ita a yakin Vietnam, inda ake ragargaza abokan gaba ta sama
Farfesa Tukur ya ce ya na da kyakkyawar fata wannan karon za a gama da 'yan ta'addan da irin wannan farmaki ta sama
Ga karin bayani cikin sauti


Majalisar dattawan Najeriya ta ba gwamnatin tarayya da jihohin kasar umurnin gaggauta samo cibiyoyin koyar da sana'o'i domin rage zaman banza da yawon bara da matasa ke yi ko'ina a cikin kasar
Dubi ra’ayoyi
Majalisar dattawan Najeriya ta ba gwamnatin tarayya da jihohin kasar umurnin gaggauta samo cibiyoyin koyar da sana'o'i domin rage zaman banza da yawon bara da matasa ke yi ko'ina a cikin kasar
Wannan na zuwa ne bayan wani kuduri da Sanata Abdullahi Danladi Sankara daga Jihar Jigawa ya gabatar a zauren Majalisar wanda ake ganin zai rage matsaloli da yawa a kasar har da ma na tsaro
Batun yawan yara da ba sa karatu musamman a jihohin Arewa da kuma ma wadanda suka sami damar karatu amma kuma ba su da ayyukan yi kuma ba su koyi sana'a ba, shi ne ya dauki hankalin Sanata Abdullahi Danladi Sankara wanda ya koka akan cewa ire iren wadannan matasan ke yawon barace barace, kuma irinsu ne ke zama wadanda ake amfani da su wajen mugayen dabi'u da ma ta'addanci, lamarin da a yanzu ya jefa kasar a cikin yanayin rashin tsaro
A lokacin da ya ke ganawa da Muryar Amurka a Majalisar kasa, Sanata Abdullahi Danladi Sankara ya ce Majalisa za ta ba bangaren gwamnati goyon baya wajen cimma wanan buri tunda su ne masu sa ido akan ayyukan da ake yiwa al'umma
A na shi bayanin, Sanata Uba Sani, Mai wakiltar jihar Kaduna ta tsakiya ya ce irin wannan matakin zai taimaka wajen farfado da masana'antu domin matasa su sami ayyukan yi, ya kara da cewa kwamitinsa na goyon bayan ba matasa kananan basussuka domin a inganta sana'o'in hannu, musamman noma saboda a sami abinci isasshe
Shi ma Sanata Mohammed Adamu Aliero, daga Jihar Kebbi ya goyi bayan matakan kawo ci gaba a kasa wajen inganta masana'antu domin matasa su iya dogaro da kansu
Ya kuma ce idan su ka himmatu da yin amfani da abubuwan da su ka koyo a makarantunsu, hakan na iya kawo ci gaba cikin gaggawa tare da rage zaman banza da kuma yawon bara wanda ba almajirai kadai ke yi ba
Ga karin bayani cikin sauti

Yau 5 ga watan Oktoba sauran daliban makarantar Chibok da har yanzu ke hannun 'Yan boko harama suka cika kwanaki 2000 a hannun mayakan
Dubi ra’ayoyi
Yau 5 ga watan Oktoba sauran daliban makarantar Chibok da har yanzu ke hannun 'Yan boko harama suka cika kwanaki 2000 a hannun mayakan
Yau 5 ga watan Oktoba sauran daliban makarantar Chibok da har yanzu ke hannun 'Yan Boko Haram suka cika kwanaki 2000 a hannun mayakan
Madam Maureen, daya daga cikin jiga-jigan Kungiyar BBOG masu fafutukar kwato sauran ‘yan mata 112 da su ka rage a hannun ‘yan Boko Haram, ta raira wakokin kungiyar ta kuma yi jawabi a wurin taron tunawa da ‘yan matan,da suka cika shekaru 5 da rabi a hannun ‘yan ta'addan
Dr
Emman Usman Shehu, ya fadi cewa an sami nasara a yakin kwato ‘yan matan amma irin ta mai hakar rijiya, domin har yanzu gwamnatin Buhari ba ta cika alkawalin da ta yi wa 'yan kasa ba, a ganinsa wannan gazawa ce sosai a bangaren gwamnati
Ya kuma yi kira da cewa su ‘yan kungiyar za su ci gaba da gwagwarmayar neman ceto 'yayan talakawa da ake garkuwa da su domin gwamnati ba ta ma maganar su, amma a cewar Dr
Usman, ba za su manta da 'yan matan ba saboda ci gaba da rike su abin kunya ne ga kasa kamar Najeriya
Shi ma Mr
Yakubu Kabu mahaifin Dorcas Yakubu, daya daga cikin ‘yan mata 112 da har yanzu suke a hannun ‘yan ta'addan, ya ce tun da ana labarin suna da rai, ya yi imani wata rana 'yar shi za ta dawo, amma yana mai rokon gwamnati da ta dauki mataki na gaggawa wajen taimakawa iyayen 'yan matan wadanda suka rage wajen yi masu bayanai masu kwantar da hankali, saboda a cewarsa, matar sa da yawancin wadanda ‘yayan su ke daji, a yanzu haka suna fama da ciwon zuciya da kuma ciwon hawan jini da ka iya kashe su a koda yaushe


Wasu ma'aikata a jihar Adamawa da ke arewa maso gabashin Najeriya, sun yi zanga zangar lumana, game da rashin biyansu albashinsu na kusan watanni shida
Su dai ma'aikatan maza da mata, na daga cikin ma'aikatan da tsohuwar gwamnatin APC ta Sanata Muhammadu Bindo Jibrilla ta dauka aiki, a shekarar 2018
Tun shigowarta, gwamnatin PDP ta Hon
Ahmadu Umaru Fintiri, ta dakatar da wa'adannan ma'aikata bisa dalilan cewa sai ta gudanar da bincike
Gwamnatin ta kafa kwamitocin binciken ma'aikatan, wanda kawo yanzu ba a fayyace ma su makomarsu ba
Da yake tarbar ma'aikatan, wadanda ga dukkan alamu suke cikin fushi, kamar yadda wakilin Muryar Amurka Ibrahim Abdulaziz ya lura, mataimakin gwamnan jihar Adamawan Chief Crowther Seth, ya bukace su da su kwantar da hankulansu inda ya ce gwamnati za ta sake duba lamarinsu da idon rahama
Kawo yanzu kungiyar kwadago ta NLC a jihar ba ta ce komi ba yayin da wasu ma'aikatan ke cikin halin ni 'yasu sanadiyyar rashin biyansu albashin
Matsalar rashin biyan ma'aikata albashi, ba bakon abu ba ne a Najeriya, inda a duk lokacin da wata sabuwar gwamnati ta hau karagar mulki, ta kan dakatar da biyan ma'aikata domin ware na bogi
Hukumomi kan ba da hujjar cewa, hakan mataki ne na rage yawan kudaden da jiha kan kashe, yayin da wasu ke zargin cewa dabara ce ta muzgunawa gwamnatin da ta shude, musamman idan ta adawa ce
Amma kamar yadda masu lura da al'amura ke nunawa, a wasu lokuta daukan irin wannan mataki kan jefa ma'aikatan da ba su ji ba ba su gani ba cikin halin kakanikayi
Saurari cikakken rahoton Ibrahim Abdulaziz daga Yola:


Rudunanar sojin Najeriya ta "Operation Lafiya Dole" ta mika wasu yara da ake zaton cewa suna da alaka da 'yan kungiyar Boko Haram su 25 ga gwamnatin jihar Borno
Rundunar ta ce ta kama su ne tare da iyayensu a ci gaba da yaki da take yi a shiyyar arewa maso gabashin Najeriya
Kwamandan rudunar sojin ta operation lafiya Dolen, Manjo Janar Olusegun Adeneyi ne ya mika yaran da suka hada da 'yan mata biyu da maza 23 ga gwamnatin jihar Borno
A kwanakin baya, kungiyoyin kare hakkin bil adama sun yi korafi kan yadda ake samun wasu kungiyoyin tsaro na sa-kai da na 'yan ta'adda suke tilastawa kananan yara shiga aikin soji
Saurari cikakken rahoton Haruna Dauda Biu daga Maiduguri:



Dubi ra’ayoyi
Masarautar Keana a jihar Nasarawa tace matakan da ta dauka na hada kan dukkan kabilu da al’umman yankin sun taimaka wajen samar da zaman lafiya matuka
Mai martaba Osana na Keana, Alhaji Abdullahi Amegwa Abgo na uku, yace sun yi nazari, kan dalilan dake haddasa sabani tsakanin al’umman yankin, suka kuma magance su
Shugaban karamar hukumar Keana, Adamu Adi Giza yace zaman tattaunawa, da fahimtar juna, ya taimaka sosai wajen dinke barakar dake tsakainsu
A saurari cikakken rahoto daga wakiliyar Muryar Amurka Zainab Babaji

Dubi ra’ayoyi
Rundunar ‘yan sandan jahar Kaduna ta ce ta kammala bincike kan makarantar nan ta Rigasa wadda aka ga yara a daure kuma za ta gurfanar da malaman makarantar a gaban kotu
Mai magana da yawun rundunar ‘yan sandan jahar Kaduna, DSP Yakubu Sabo Abubakar, ya ce duk da yake gwamnati ta damka yaran makarantar ga iyayensu, akwai yiwuwar gayyato wasu iyayen gaba kotu

DSP Sabo ya kuma kara da cewa duk iyayen da suka nuna suna sane da azabtar da yaransu a makarantar za’a tuhume su da laifi, amma wadanda ba su san abun da ke faruwa ba sai dai su ba da sheda gaban kotu

Ita ma kwamishinar harkokin mata da walwalar al'uma ta jahar Kaduna, Hajia Hafsat Mohammed Baba, ta ce gwamnati ta dauki damarar bincike inda tuni aka rufe makarantar
Shi ma babban daraktan hukumar kula da harkokin addini a jahar Kaduna, Sheik Mohammad Jamilu Abubakar Albani, ya ce gwamnati na da tsari kan makarantun addini amma za ta kara tsaurara wadannan matakai
Saurari cikakken rahoton Isah Lawal Ikara daga Kaduna:


Dubi ra’ayoyi
A yayin da 'yan Najeriya ke bukukuwan samun yancin kai daga turawan mulkin mallaka, wasu kuwa 'yan Najeriya da suka fice zuwa kasar Libiya ne dai aka dawo dasu kasar, a ranar bukin samun 'yancin kai, bayan da suka makale a
kasar ta Libiya
Hukumar bada agaji ta kasa ta karbi bakoncin wasu 'yan Najeriya 161, da aka dawo dasu daga kasar Libiya, Alhaji Idris Muhammad, babban jami'in hukumar me kula da shiyyar Legas, yayi wa wakilin muryar Amurka Babangida Jibrin, karin haske game da lamarin 'yan gudun hijiran da aka karba a babban filin jirgin saman kasa-da-kasa na Murtala Muhammad dake Legas
Babban Jami'in ya kara bayani akan yadda wadansu daga cikin mutanen basu da takardu, wasu kuma an kama su, sun dade suna rufe a gidan kurkuku a Libiya, domin haka, dawo dasu gida shine yafi masu alheri, da kwanciyar hankali
Muna dauke da rahoto cikin sauti da wakilin mu Babangida Jibrin ya hada muna
Dubi ra’ayoyi
Rundunar ‘yan sandan Najeriya reshen jihar Bauchi, tayi nasarar cafke wasu mutane biyu 'yan damfara, da kuma yin karya da cewa dayansu shine gwamnan jihar Bauchi, wato Senata Bala Abdulkadir Muhammed, dayan kuwa shine mataimakinsa, wato P A
Sunyi wannan karya ne a inda suka yi ta damfarar mutane cewa zasu taimaka musu samun kujerar alfarma na aikin Hajji
Kwamishinan ‘yan sandan jihar Bauchi, Habu Sani Ahmadu, ya shaida wa ‘yan jarida cewar sun samu nasarar kama wadannan mutanen guda biyo ne, bayan rahoton asiri da suka samu
Daga bisani wakilin muryar Amurka Abdulwahab Muhammad, ya samu damar jin tabakin mutanen biyu da aka kama, wanda ke karyara zama mataimakin gwamnan PA, yayi bayanin yadda abun yafara, da wani Bafulatani wanda yazo mishi da kudi domin neman taimakon samun alfarmar kujerar aikin Hajji
Yanzu dai ana jiran jin abun da gwamnan ainihi Senata Bala Abdulkadir Muhammad (Kauran Bauchi), zai ce kan wannan batu da wasu sukayi sojan gona da sunansa
A saurari rahoto daga wakilin Muryar Amurka Muhammad Abdulwahab
Dubi ra’ayoyi
A jiya Talata, Cibiyar Hudaibiyya ta nazari da raya harkokin addinin Islama, wadda ke da shalkwata a Kano, ta gudanar da taron lacca kan shugabanci da makomar al'umma, a wani bangare na bibiyar cigaba da kuma kalubalen Najeriya cikin shekaru 59 da samun 'yancin kai
Dan Masanin Dutse, Alhaji Adamu Aliyu Kiyawa na daya daga cikin wadanda su ka yi tanbihi a wurin laccar wadda ta gudana a kwalejin nazarin shari’ar Musulinci ta Aminu Kano
Malamai da daliban jami’a da sauran makarantun ilimi mai zurfi, kana da dinbin al’ummar gari ne suka halarci gangamin laccar
Dr
Hakeem Baba-Ahmed na daga cikin wadanda suka gabatar da Makala a zauren taron, kuma ya yi Karin haske dangane da kunshin makalar tasa, inda ya jaddada muhimmancin shugabanci na gari wanda ke tasiri kan makomar al'umma
Tsohon gwamnan Kano Sanata Ibrahim Shekarau, wanda yana cikin magabatan cibiyar ta Hudaibiyya, ya yi tsokaci game da cikar Najeriya shekaru 59 da samun ‘yanci
Dinbin matasa da suka halarci gangamin laccar daga ciki da wajen jihar Kano sun tofa albarkacin bakinsu, inda su ka yi ta cizawa su na hurawa
Tsohon shugaban hukumar zabe ta Najeriya Farfesa Attahiru Jega da shugabar Jami’ar Tarayya dake Dutse a jihar Jigawa, Farfesa Fatima Batulu Mukhtar, sun gabatar da jawabai daban daban

Ga cikakken rahotan wakilin Muryar Amurka daga kano, Mahmud Ibrahim Kwari
Dubi ra’ayoyi
Najeriya ta samu ‘yancin cin gashin kai ranar 1 ga watan Oktoban 1960, daga Turawan mulkin mallakar Birtaniya

A daidai lokacin da Najeriya ta cika shekaru 59 da samun ‘yancin kai daga turawan mulkin mallaka, ana ci gaba da gudanar da bukuwa a fadin kasar
Gwamnatin tarayya da ta jihohi sun gudanar da bukukuwan tunawa da wannan rana, inda suka gabatar da jawabai akan nasararo da ire-iren kalubalen da Najeriya ke fuskanta, dangane da kawo ci gaba da kuma walwala ga al’ummar kasa baki daya
Bukin na yau Talata ya gudana ne da wani bayani na musamman da shugaban Najeriya Muhammadu Buhari ya yi tun da safe, inda ya tabo fannoni daban-daban tun lokacin da aka zabe shi a matsayin shugaban kasa a shekarar 2015
Shugaban Buhari, ya tabo wasu dalilai da suka sa aka zabe shi, da suka hada da yaki da cin hanci da rashawa da samar da tsaro da bunkasa tattalin arziki da kawo walwala akan sha’anin noma ga ‘yan ‘kasa, dama duk wasu abubuwa da ya yi alkawari a lokacin yakin neman zabensa
Ya ce yanzu haka idan ‘yan Najeriya suka auna da ayyukan da gwamnatocin baya suka yi, to zasu ga sauyi
Haka kuma shugaba Buhari ya yi amfani da jawabinsa wajen nuna nasarorin da aka samu na farfadowa da tattalin arziki da kuma yaki da ta’addanci musamman yakin da ake yi da kungiyar Boko Haram
Domin Karin bayani saurari rahotan Umar Faruk Musa
Dubi ra’ayoyi
‘Yan kasuwa da masu fiton kayaki a Arewa maso yammacin Najeriya, na ci gaba da kokawa da shiga halin “ni ‘yasu”, sanadiyyar matakin gwamnatin tarayyar kasar, na ci gaba da garkame kan iyakokinta
Gwamnatin tarayyar dai ta ce ta dauki matakin na rufe iyakokinta ne saboda inganta sha’anin tsaro da habaka tattalin arziki a cikin gidanta, ta hanyar hana shigowa da makamai da kuma wasu haramtattun kayaki daga kasashen waje
To sai dai kuma ‘yan kasuwa da dama ne ke korafin karyewarsu baki daya sanadiyyar matakin na gwamnati, lamarin da kuma suka ce ya jefa al’ummar yankin baki daya a cikin ukuba
Aminu Dan Iyan Nassarawa, shugaban kungiyar masu fiton kayakin na hukumar kwastam, mai kula da yankin na arewa maso yamma, ya ce akwai yarjejeniya ta kasa da kasa akwai yarjejeniyar zamantakewa da kuma ‘yan ci na dan Najeriya da dan adam da yake da cikakken ikon ya koma duk inda yake so
Amma yanzu duk wadannan abubuwan yanzu an taka su ba zaka iya fita ba ko kai waye ba zaka iya shigowa ba ko kai waye, illar da aka yi wa 'yan kasuwa babba ita ce na rashin ba su wa’adi kafin daukan wannan mataki
Dan Iyan Nasarawa ya kara da cewa shin gwamnati za ta biya su asarar da suka yi, saboda akwai hukuma da take karfafawa mutane su ringa fitar da kayansu kasashen waje wanda har kudi ake ba da wa da wani ihsani domin a dauki kayayyakin da su ke yi a Najeriya a fitar da su makwabta
Saurari cikakkiyar hirar da, wakilinmu Murtala Faruk Sanyinna, ya yi da Aminu Dan Iyan Nassarawa, shugaban kungiyar masu fiton kayayyaki na hukumar kwastam mai kula da yankin arewa maso yammacin Najeriya:



Dubi ra’ayoyi
Duk da irn kokarin da gwamnatoci da suka shude a Najeriya suka yi da ma mai ci yanzu a fannin tabbatar da tsaro tun da kasar ta samu 'yancin kanta yau shekaru 59, har yanzu wasu 'yan kasar suna kokawa
A rana mai kamar ta yau ne dai Najeriya ta samu ‘yan cin kai daga turawan mulkin mallaka wato a ranar daya ga watan Oktoban shekarar 1960
Kuma duk da wasu matsalolin da aka fuskanta a baya kamar yakin basasa, Najeriya dama ‘yan kasar na zaune ne cikin kwanciyar hankali ba tare da fargaba ba na matsalar tsaro, lamarin da yanzu ke hana jama'a barci
Wasu ‘yan Najeriya mazauna arewa maso gabas sun ce ana fama da matsalar tsaro duk da dai matsalar tsaron kashi biyu ce, matsalar Boko Haram wadda yanzu an samu saukin hare-haren da suke kai wa a wasu jihohi, amma matsalar satar mutane kuma tana addabar mutane a yanzu
Amma wasu suna ganin an samu sauki a wasu bangarori sosai
A baya dai ba'a da yawan jami'an tsaro da ake da su a yanzu, kuma hakanan ma kudade da kuma kayayyakin aikin da akan bai wa jami'an tsaron ba su kai na yanzu ba, to amma kwalliya ta kan biya kudin sabulu
Wani tsohon jami'in dan sanda mai suna ASP Yakubu ya ce idan ana maganar ci gaba a cikin shekaru 59 da samun ‘yanci idan ka duba shugabanin da suka gabata suna kishin kasa ne ba wai suna kishin aljihunsu ba ne
ASP Yakubu ya kara da cewa, yanzu ana kashe kudade da yawa amma wasu suna saka son zuciya, inda a zamanin da suka yi aiki jami’an tsaro suna kokarin su cimma burinsu na tabbatar da tsaro, kamar yadda gwamnati take kokari ta ga ta inganta harkar tsaron
Ba kamar shekarun baya ba, a bana bikin samun ‘yancin kan ya zo ne a wani yanayi na ba sabon ba, batun da manazarta ke ganin akwai abun dubawa
Saurari cikakken rahoton Ibrahim Abdulaziz daga Yola:

Dubi ra’ayoyi
An samu raguwar mutuwar mata da jarirai a wajen haihuwa, daga 1,575 cikin haihuwa 10,000, zuwa 800 a gombe, a cewar hukumar lafiya matakin farko ta gombe
A taron kammala aikin tallafi na tsawon shekaru 10 da asusun GATES da MELINDA su ka gudanar a wasu jihohin arewa, hukumar lafiya ta jihar Gombe ta ce, an samu raguwar mutuwar mata da yara a jihar da kimanin rabin adadin rashi na 1,575
Taron bitar nasarori da kalubalen aikin tallafin da a ka gabatar a Abuja, ya bayyana cewa, a baya a jihar Gombe kadai a kan samu mutuwa 1,575 cikin haihuwa 100,000 inda a halin yanzu lamarin ya ragu zuwa 800
Darakta a hukumar lafiya matakin farko ta jihar da ke tsakiyar arewa maso gabas, Muhammad Kolo Bagoja ya ce, nasarar wayar da kai daga tsohuwar dabi’ar kin jinin zuwa asibiti ya taimaka ainun wajen rage asarar rayukan mata da jariran
Bayan kammala wannan shiri, babban sakataren hukumar Dr
Abdulrahman Shu’aibu ya ce, an gudanar da aikin a gundumomi 57, kuma ba’a fuskanci kalubale mai tsanani ba
Asusun Bill da Melinda daga miji da mata da ke cikin mafiya yawan kudi a duniya, na ware miliyoyin dala duk shekara don tallafawa kasashe masu tasowa ga yaki da cututtukan ciki da shan inna
“A lokacin hutu da mu ka tafi Afirka mu na tafiya a bakin teku a nan ne mu ka dau alwashi za mu ba da tallafin mafi yawan dukiyar da mu ka samu daga kamfanin manhajar MICROSOFT ga al’umma” inji Melinda Gates a zantawa da gidan talabijin na CBS kan aiyukan asusun a kasashen duniya
Bill Gates ma ya ba da tabbacin faruwar hakan da karawa da yadda su ke kaunar taimakawa lafiyar yara
Ga cikakken rahoton wakilin Muryar Amurka daga Abuja, Nasiru Adamu El-hikaya



Dubi ra’ayoyi
Dillalan agushi daga arewacin Najeriya sun ce, yanzu haka cinikin agushi na kara armashi a kudancin kasar, sakamakon gagarumar ribar da suke samu a sassan yankin, yayin da suka yi kira ga gwamnatin tarayya da ta samar musu tallafi, ta kuma dauki kwakkwaran mataki wajen magance yawan haraji akan hanyoyin jihar Benue
Malam Ibrahim Sa'id, wanda aka fi sani da Babangida Ikom, wani dillali ne da ke fataucin agushi daga jihar Taraba zuwa jihar Imo
Ya yi bayani kan cinikin agushi da yadda lamarin yake a yankin kudu a halin yanzu, da kuma wasu kalubalen da harkar ke fuskanta
Haka zalika, wasu dillalai sun bayyana yadda lamarin yake
Bayanai daga masana da manoma da dillalai na nuni da cewa agushi bai bukatar ruwa sosai, saboda nomansa ya fi bunkasa ne a lokacin rani
A yammacin Afirka, Najeriya ce ke noma kashi 65 cikin 100 na agushi, kuma an fi samun wadatarsa a jihohin arewa kamarsu Taraba, Benue, Nasarawa da kuma Kogi, kamar yadda binciken shafin finelib
com ya nuna
Ga cikakken rahoton wakilin Muryar Amurka Alphonsus Okoroigwe
Dubi ra’ayoyi
A Najeriya, wata kungiya mai ayyukan habbaka kula da lafiyar mata masu juna biyu da ake kira Breakthrough Action Nigeria dake samun tallafin kungiyar bada tallafi ta kasar Amurka wato USAID sun kafa wani kwamitin malaman addinai da kuma iyayen kasa a jihar Bauchi da suka koya musu dabarun ilmantar da al’umma muhimmancin sauya munanan dabi’u dake kawo nakasu ga mata masu juna biyu da kuma yara kanana
Ayyukan kwamitin sun hada da ziyartar kananan hukumomin jihar domin ganawa kai tsaye da al’umma da kuma kai ziyara asibitoci a ranakun da mata masu juna biyu ke zuwa ganin likita domin gabatar da bayanai kan muhimmancin kulawa da mata da yara
Malama Hadiza Jibril Ahmed, ita ce jami’ar kungiyar Breakthrough Action, ta yi karin haske dangane da muhimmancin sanya malaman addinai a shirin
Alhaji Abdullahi Yakubu marafan Bauchi, shi ne shugaban kwamitin da zai gudanar da shirin wayar da kan al’umma

Dubi ra’ayoyi
Albarkacin ranar yawon bude ido ta duniya da aka yi ranar 27 ga watan Satunba, masu ruwa da tsaki sun yi jawabi a wajen wani biki da aka yi a tsaunin Mambila dake jihar Taraba a arewa masu gabashin Najeriya
Taken bikin na bana shine "Yawon bude da ayyuka: makoma mai kyau ga kowa
" A wajen bikin an kuma tattauna akan batun samar da zaman lafiya a tsakanin wasu al’ummomin jihar da su ka fuskanci tashin hankali a tsakaninsu a cikin kwanakin nan
Khadija Umar Dahiru Dorofi, 'yar asalin yankin Mambilla, ta ce bikin na bana ya burgeta, haka su ma wasu da suka je bikin sun bayyana yadda ya burge su
A wannan yankin ne ake da gandun dajin Gashaka, wato Gashaka Gumti Park
A shekarun baya, akan zo daga kasashen waje domin yawon bude ido ko shakatawa a wurin amma a yanzu lamurra na neman komawa baya
Lawal Hamidu,na cikin ma’aikatan wannan gandun dajin na Gashaka, ya yi bayani akan irin albarkatun da wurin da kuma abin da ya kamata ayi don farfado da gandun dajin
Gwamnatin jihar Taraba ta ce a shirye ta ke ta hada hannu da hukumomi, da kungiyoyi na ciki da wajen Najeriya da ma kamfanoni wajen bunkasa harkar yawon bude ido

Yanzu dai abin jira a gani shine matakan tsaron da za’a dauka don kare masu yawon bude ido, musamman a wannan lokaci da matslar tsaro ke kara ta’azzara a wasu sassan Najeriya

Dubi ra’ayoyi
‘Yan sanda a arewacin Najeriya, sun ce sun ceto yara (maza), da maza (manya) sama da 300 da aka tsare a wata makarantar Islamiyya inda da yawansu an sha yi ma su duka an kuma keta haddinsu
‘Yan sandan sun fadi cewa galibin mutanen da aka ceto, daure da sarka aka same su a lokacin da jami’an tsaro suka kai wani samame a birnin Kaduna ranar Alhamis bayan da aka kwarmata masu bayanin abinda ke faruwa
Wata kafar talabijin ta nuna yadda yawancin mazan da yaran ke cikin mawuyacin hali, duk sun galabaice kuma da kyar su ke tafiya
Makarantar na daukar dalibai ne don ta koya ma su karatun Alkur’ani ta kuma taimaka wajen sauya tunanin wadanda suke shan miyagun kwayoyi ko kangararru
Ko da yake, ‘yan sanda sun ce makarantar ba ma ta da izinin koyar da wani abu kwata-kwata

Rundunar ‘yan sandan ta ce an kama mai makarantar da wasu malamai su 6 a samamen da aka kai
Dubi ra’ayoyi
Hukumar kula da ‘yan gudun hijira ta Majalisar Dinkin Duniya da ake kira UNHCR a takaice ta fadi cewa karuwar tashe-tashen hankali, da munanan hare-haren da ‘yan bindiga ke kaiwa a arewa maso gabashin Najeriya na sanya dubban ‘yan gudun hijira guduwa zuwa jamhuriyar Niger
Hukumar ta ce yanayin na haifar da wani sabon tashin hankalin taimakon agajin gaggawa a yankin iyakar kasashen biyu
Hukumar ta UNHCR ta bada rahoton cewa ‘yan Najeriya fiye da 40,000 su ka tsere zuwa Niger a cikin watanni 10 da su ka gabata
Hukumar ta kuma ce kusan rabinsu tun daga karshen watan Mayu suka isa Niger
A rana daya kacal, ranar 11 ga watan Satunba, hukumar ta ce fararen hula sama da 2,500, da kungiyoyin ‘yan bindiga a Najeriya suka kaiwa hari ne suka yi gudun tsira da rayukansu
Mai magana da yawun hukumar ta UNHCR, Babar Baloch ya fadawa Muryar Amurka cewa ‘yan bindigar da su ke kai wadannan hare-haren akan fararen hula ba su da alaka da ‘yan boko haram
Tun dai daga shekarar 2009, kungiyar ‘yan boko haram ta kashe mutane fiye da 30,000, miliyoyin jama’a kuma sun rasa matsugunnansu, bayan haka an sami tashin hankalin taimakon agaji mai muni
Baloch ya ce ‘yan gudun hijirar da ke isa Nijer a rikide su ke zuwa
Dubi ra’ayoyi
Gwamnatin jihar Kaduna ta kamala tantance adadi da kuma shekarun kananan yaran da aka ceto a wata makarantar Islamiya dake yankin Rigasa a cikin garin Kaduna, dake ikirarin koyarwar addini ga yaran da aka agajin a daddaure da mari hannud a kafa a wannan gida
A hirar da Murayar Amurka ta yi da ita, Kwamishinan kula da harkokin mata da walwalar al’umma, da ci gaba ta jihar Kaduna Hajiya Hafsat Mohammad Baba, tace adadin yaran da suka samu a gidan dari da casa’in da tara ne, daga ciki kuma akwai kananan yara kasa da shekaru goma sha bakwai guda saba’in da bakwai, da kuma dari da goma sha uku da suka manyanta, wadanda daga cikin akwai dan shekaru talatin da ya ke da digiri na biyu har guda biyu a fannin lissafi, ya kuma fara karatun digirin digirgir
Tace abinda ya fi tada masu da hankali shine ganin kananan yara ‘yan kimanin shekaru biyar da aka kai wurin wadanda daga cikinsu akwai wadanda aka ci zarafinsu aka yi luwadi dasu, daga cikinsu akwai yara goma da aka daure da mari da suka galabaita suka wahala
Banda haka ana gasa masu akuba da duka da rashin cin abinci
Kwamishinar tace hukumomin makarantar suna hana iyaye ziyartar yaran
Ta kuma ce makarantar bata da rajista kuma babu wanda ya san da zamanta a hukumance
Ta bayyana cewa zasu nemi iyayen yaran su kuma gudanar da cikakken bincike da nufin hukumta dukan wanda aka tarar yana da hannu a kuntatawa wadannan mutane
Wadansu iyayen da Muryar Amurka tayi hira da su sun bayyana cewa, sun biya Naira dubu tamanin da tara kafin aka karbi ‘ya’yansu a makarantar, da ake hana iyayen ziyarta sai a kalla bayan watanni uku da kai yaran
A basu bayanan, yaran da Muryar Amurka ta zanta da su sun bayyana irin akubar da aka gasa masu a makarantar da suka hada da rataye su, da dukansu da manyan karafa da hanasu abinci, da kuma yi masu fyade
Da aka tambaye su abinda yasa basu gayawa iyayensu idan suka ziyarace su, sai suka bayyana cewa, ana kara gasa masu azaba idan ana san sun kai kara
Daga cikin wadanda aka ceto akwai wadanda suka shafe shekara goma a gidan, da suka fito daga ciki da wajen Najeriya
A nasu bayanin, malaman allo sun bayyana cewa basu san da zaman wannan makaranta ba da suka ce makarantar Islamiya ce ba ta allo ba
Suka kuma yi allahwadai da wannan lamarin da suka bayyana a matsayin keta hakin bil’adama da cin mutumci
Tuni jami’an tsaro suka kama mutane bakwai da ake zargi da tsarewa da kuma cin zarafin mutanen da suka hada da shugaban makarantar mai suna Isma’il Abubakar da bayan kamala bincike za a gurfanar dasu gaban kotu
Saurari cikakken rahoton da wakilin Sashen Hausa Isa Lawal Ikara ya hada mana

Dubi ra’ayoyi
Rahoton da wata kungiya dake taimakawa kan muhimmancin abinci mai gina jiki, mai suna "Scaling up Nutrition" ta fitar, ya bayyana cewa mutum guda cikin mutane uku a fadin duniya na fama da tamowa ko rashin abinci mai gina jiki
Kan haka Majalisar Dinkin Duniya ta zabi Aliko Dangote, da shugaban bankin raya Afirka, da wassu mutane 25 a fadin duniya su jagoranci magance matsalar tamowa, kafin shekara 2030
Duk da kokarin da hukumomi ke yi na dakile matsalar tamowa, bayanai na nuni da cewa akwai dimbin masu fama da lalurar, musamman a yankunan da aka sami yake-yake
A saurari cikakken rahoton daga wakiliyar Muryar Amurka Zainab Babaji


Dubi ra’ayoyi
A Najeriya, har yanzu batun ci gaba da rufe iyaka da shugaba Muhammadu Buhari yayi, yana daukan hankali musamman ma a Majalisar Dattawan Kasar
An kwashi lokaci ana mahawara a zauren Majalisar Dattawan akan batun rufe iyakar ne biyo bayan wani jawabi da Sanata Adamu Aliero ya gabatar da ke nuna muhimmancin rufewa a bisa dalilin tallafawa tattalin arzikin kasar
Wasu Sanatoci da dama sun marawa yunkurin baya a lokacin da suka amince da mahawarar
Sanata Ahmed Babba Kaita ya bada hujjar matsalar tsaro wanda shi ne babban alhaki na Gwamnati wajen kare lafiyar rayuka, da dukiyar al'umman ta
Na biyu shi ne tattalin arziki, abu na uku kuma kasa ta samu labari cewa wasu kasashe da ke makwabtaka da kasar sun fara cin amanar ta
Amma Sanata Kaita, yana ganin ya kamata a dauki matakin wayar da kan al'umma tukuna kafin a kaiga rufe iyakar, saboda sun san yadda za su magance matsalar da zata biyo bayan rufewar ga rayuwar su
Jihar Borno tana cikin jihohin da ke kan iyaka da kasashe biyu, da kasar Chadi da kasar Kamaru, akan haka ne Sanata mai wakiltan Borno ta Kudu, Sanata Ali Ndume, ya yi korafi cewa rufe iyakar bai yimasa dadi ba, domin talakawan mazabarsa suna cikin wahala
Ya kara bayani cewa maimakon rufe iyakar, da ma kara wa hukumomin tsaro karfi wajen inganta aiyukar su shi ne ya fi
Wasu Sanatocin irin su Gabriel Suswan, daga Jihar Binuwai suna ganin a tattauna da kasashe da ke makwabtaka da Najeriya, tareda nuna masu hakkin kare iyakar, sanan a yawaita sintiri, da sa ido saboda hana masu fasakwari haddasa ta'asa
A saurari cikakken rahoton daga wakiliyar Muryar Amurka Medina Dauda


Dubi ra’ayoyi
Gwamnatin Najeriya tace Zata rarraba lambar zama dan kasa kimanin milyan dari biyu ga yan kasar
A hirar su da wakilin Muryar Amurka Hassan Maina Kaina, Janar Manaja mai kula da sadarwa na hukumar Abdulhamid Umar Umaisha ya kara haske akai, yace wannan mataki na da alaka da matsalar tsaro
Wannan mataki dai na zuwa ne daidai lokacin da Rundunar Operation Lafiya Dole mai yaki da Boko Haram ta jaddada bukatar mallakar katin zama dan kasa a shiyyar Arewa Maso Gabas
Hukumar NIMCI tace bada lambar zai taimaka wajen inganta matsalar tsaro, kuma hakan zai taimaka wajen tantance yan kasa, da na bakin haure
Hukumar ta nuna rashin Jin dadinta da yadda, hatta wasu yan kasashen waje kanbi haramtacciyar hanya wajen mallakar katin
Galibin 'yan Najeriya dai basu sami lambar zama dan kasa ba, al'amari da hukumar NIMCI tace bai rasa nasaba da irin dimbin matsalolin da take fama dasu
Dalilin da yasa ake shirye shiryen shigo da karin wasu hukumomin gwamnati wajen bayar da lambar ga Jama'a
Ga cikakken rahoton daga wakilin Muryar Amurka Hassan Maina Kaina


Dubi ra’ayoyi
Shugabannin duniya sun tabbatar da wani gagarumin tsarin kiwon lafiya ga kowa a Duniya da aka sanar a siyasance a taron kolin Majalisar Dinkin Duniya, wanda ke zama tsarin kiwon lafiya mafi inganci, da girma da aka tabbatar da shi a wannan matsayin taron kolin
Shugabannin duniyar sun tabbatar da wannan tsarin kiwon lafiya ga kowa ne a wani taron gefen taron kolin Majalisar Dinkin Duniya, wanda ya tattara maharalarta da suka hada da babban Sakataren Majalisar Dinkin Duniya Antonio Guterres, da shugaban taron kolin Majalisar Dinkin Duniya na 74 Tijjani Muhammad Bande, da babban darektan hukumar kiwon lafiyar Majalisar Dinkin Duniya ta WHO Dakta Tedros Adhanom Ghebreyesus, da kuma wakilan gwamnatoci, da na kungiyoyi masu zaman kansu, da sauransu

Antonio Guterres ya kwatanta wannan sanarwa a matsayin wata gagarumar nasara ce da zata samar da ci gaba shekaru goma masu zuwa, a yaki da cututtuka da ake iya dauka kamar cutar SIDA, da tarin fuka, da Malariya, yayin da ake kuma magance cututtukan da ake iya dauka ta wannan hanyar samar da kiwon lafiya a mataki na farko mai inganci
Guterres yace wannan sanarwar siyasar a kan tsarin kiwon lafiya ta bayyana muhimmancin samar da ‘yancin kiwon lafiyar jima’i, da haifuwa ga kowa
Yace tana da kuma muhimmanci ga kare walwala, da mutuncin mata da ‘yan mata
A nasa bangare babban Darektan WHO Dakta Tedros Adhanom Ghebreyesus, yace suna kira ga duk kasashe da su kara zuba jari a kan samar da kiwon lafiya, matakin farko da akalla kashi daya cikin dari na dukiyar kasa, ta hanyar kara kasafi ko sauya mazaunin tsarin kiwon lafiya ko kuma biyu duka
Yace hukumar kiwon lafiya ta WHO ta kiyasta wannan jari na fannin lafiya zai ceto rayuka kimanin mutane miliyan 60 a duk shekara, kana ya kara yawan shekarun al’umma da kashi 3
7 nan da shekarar 2030
A saurari cikakken rahoton daga wakilin Muryar Amurka Baba Makeri



Dubi ra’ayoyi
Kamfanin sadarwa na Google da hadin guiwar Koverge Media ya horar da daliban sashen nazarin harsuna, da harkokin sadarwa na jami'ar jihar Abia dake garin Uturu, ta wani shiri mai suna Google Digital Skills for Africa
Mista Takon Destiny wanda shine mai horarwa, ya yi karin haske game da shirin
Yace horarwa ta kuduri aniyyar karfafa dalibai ne, da kwarewar fasaha, da kuma inganta hanyoyin samar musu sana'a
Ya kara da cewa sararin sadarwa na bai wa kowa dama daidai da sauran jama'a, kuma zasu yi amfani da shi su kirkiro daraja akan yanar gizo, da kuma yin amfani da galibi lokacin da suke gudanar da harkokinsu a yanar gizo
Yace Idan aka lura, za aga cewa yanayin aiki na sauyawa, kuma rushe-rushen fasaha na bayyana a kowace masana'anta
Shi yasa aka tsara wannan shirin samar musu da wasu hanyoyin dogaro da kai
Da yake hira da wakilin Muryar Amurka Alphonsus Okoroigwe, shugaban sashen nazarin harsuna, da harkokin sadarwa na jami'ar, Mista Ugochukwu Ogbonnaya ya ce lallai rawar da kamfanin Google ya taka wajen horar da daliban sashen abin yabawa ne
Yace, da ake ci gaba da fasahantar da duniya, bai kamata a barsu a baya ba
Gididdigar da shafin hostingfacts
com ya gudanar a wannan shekarar 2019 na nuna cewa kimanin mutane biliyan 4
1 ne suka yi amfani da hanyar sadarwa ta Intanet a fadin Duniya a watan Disamba na shekarar 2018
Kuma ana imanin cewa wannan lamarin ne yasa kamfanin Google ya kirkiro shirin Google Digital Skills for Africa, don horar da al'ummar Afirka, musamman daliban jami'a, a fannoni daban daban na Intanet
A saurari cikakken rahoton wakilin Muryar Amurka Alphonsus Okoroigwe


Dubi ra’ayoyi
A ranar Talatar da ta gabata ce wasu rukunin daliban jihar Kano su fiye da 200 su ka tashi zuwa kasar India domin karatun digiri na biyu a jami'o'in kasar kuma a fannoni daban daban
Gidauniyar Kwankwasiyya ce ta dauki nauyin daliban bayan neman gangamin kaddamar da neman tallafawa asusun gidauniyar a kwanakin baya
Shugaban Gidauniyar Kwankwasiyya, Tsohon gwamnan Kano, Dr
Rabi’u Musa Kwankwaso, ya ce halin da suka samu kansu a cikin Najeriya musamman ma jihar Kano shi ne suka ga bai kamata su nade hannayen su ba su ja da baya su boye a karkashin gado ba su rafke yau babu dadi kuma wannan yasa gobe kuma ta kasance babu dadi ba
Ya kuma kara da cewa shi yasa suka hadu a jihar Kano suka yi shawarwari da abokai da yan uwa cewar me ye mafuta
Mafitar dai abubuwa ne masu yawan gaske ka iya cewa firamare, sakandare da kuma makarantun gaba da sakandare duka akwai matsaloli da sauransu, to duk wannan karshen ta idan kayi lissafi babu abinda zaka iya, saboda haka sai suka tsaya suka ga cewa wadannan matsaloli da yawa
Bayan da suka tsaya suka duba sai suka ga cewa bari su dauki na saman, matasa wadanda sun nuna cewa su jarumai ne akan ilimi domin su je kasashen waje domin su karo karatu su kuma sadu da mutane mabanbanta masu kala daban da masu yare daban da su da kuma addinai daban daban da al’adu daban, kuma mutane daruruwa ne suka nema amma suka tace mutane 370 kafin daga bisani suka kara tacewa suka koma 242, a cewar Kwankwaso
Ci Gaba Da Tura Dalibai Kasashen Waje
Kwankwaso ya ce duk wani mutumin kirki da yake aikin alkahairi so yake ya ci gaba da wannan aiki, kuma burinsu shine su ci gaba kamar yadda yanzu suka debi 'yan Kano da za su gwada su don su ga yadda nasarar su za ta fito
Sannan za su duba idan da hali za su buda suga koda daga arewa maso yammacin Najeriya su debo matasa irinsu su sake turawa, kuma sun sami hadin kai sosai a Kano yadda jama’a suka bada kudi a hannu wasu kuma suka sayi kati suka tura ta waya zuwa cikin asusun Gidauniyar Kwankwasiyya
Shugaban Gidauniyar ya ce sun kashe kudade da yawa kuma dukkan kudaden da suka kashe za su ci gaba da kashewa, za kuma su ci gaba da bawa daliban kudaden tallafi wadanda basa cikin kudaden makaranta da suka biya musu wanda za su ringa siyan sabulu wanka da sauransu da bay a cikin kudaden da muka biya
Daga bisani shugaban Gidauniyar ya yi kira da mutane da su tallafawa wannan asusu domin har yanzu a bude yake, ya kuma yi kira ga shugabanin jami’o’i da ma’aikatar ilimi da su shigo da ilimi mai saiti wanda idan yaro ya gama makaranta bazai tafi yana neman aiki ba akan titi kamar yadda suke gani a halin yanzu
Saurari cikakkiyar hirar da wakilinmu Mahmud Ibrahim Kwari ya yi da Tsohon Gwamnan Kano, Dr
Rabi’u Musa Kwankwaso:


Dubi ra’ayoyi
Babbar jam'iyyar adawar Najeriya PDP da dan takarar ta Atiku Abubakar sun daukaka kara zuwa kotun koli kan hukuncin kotun shari'ar zaben 2019 da ya tabbatarwa Shugaba Muhammadu Buhari nasarar zaben
Babban lauya a tawagar lauyoyin jam’iyyar PDP, Mike Ezekhome, wanda tun farko ya ba da tabbacin za su daukaka kara, ya ce sun mika wa kotun kolin hujjoji 66 da su ka hakikance za su iya ba su nasarar karar
Ezekhome bai bayyana jerin hujjojin ga manema labaru ba, amma an fahimci akwai batun nan na zayyana takardun kammala karatun Shugaba Buhari da aka mika wa hukumar zabe ba su da sahihanci
Hakanan PDP na kalubalantar hukumar zabe kan batun na'urar aika sakamakon zabe ta na'ura mai kwakwalwa da ta ke cewa da dai za a bi alkaluma ita ta lashe zaben
Kakakin kamfen na jam’iyyar PDP, Buba Galadima, ya ce sun sake yunkurin bin matakan shari'a kan sakamakon zaben da ba su amince da shi ba
Ana ta bangaren jam'iyyar APC ta bakin sakataren walwala, Ibrahim Masari, ta ce ba ta shakkar daukaka karar don ta na da yakinin shugaba Buhari ne ya lashe zaben
Batun da wasu kafafen labaru na yanar gizo su ka yada da ke nuna jam’iyyar APC ma ta shigar da wata karar daban ta neman soke wasu daga korafe-korafen jam’iyyar PDP a karar, bai samu tabbacin hakan ya faru daga jam'iyyun ba
Saurari cikakken rahoton Nasiru Adamu El-Hikaya daga Abuja:


Dubi ra’ayoyi
Shugaban kasar Najeriya Muhammadu Buhari yace tashe tashen hankula, da yawan tsana, da kiyayya, da babbancin launin fata, dake faruwa ayau a duniya suna barazana ga manufofin Majalisar Dinkin Duniya
Yace wajibine a koma kan tafarkin da Majalisar ta tsarawa Duniya
Shugaba Buhari, yayi wadannan kalaman ne a jawabinsa a babban taron Majalisar Dinkin Duniya a birnin New York
Ya fara jawabi da godiya wa babban taron, da karammawa da yayi wa gwamnati da mutanen Najeriya, da ya zabi dan Najeriya kwararran dan diplomaciya Tijjani Muhammad Bande a matsayin shugaban taron na Majalisar Dinkin Duniya na 74,
Muhammadu Buhari, ya bayyana nasarori da gwamnatinsa ta samu, da kuma ayyuka da za ta yi nan gaba
Ya kuma tabo batutuwa da suka shafi kasashen waje, kamar batun Palestinu
Yace ya kamata a baiwa Palestinawa 'yancin su, da kasar su, domin su zauna lafiya ba tare da tsangwama ko tashin hankali ba
Ya kuma yi jawabi akan ta'adanci dake addabar duniya, da kuma matsalar kasuwanci da ke tsakanin China da Amurka
A saurari cikakken rahoton daga wakilin Muryar Amurka Baba Makeri


Dubi ra’ayoyi
Bincike na nuni da cewar kimanin 'yan gudun hijira dubu biyu ke samun mafaka a sassa dabam dabam a jihar Bauchi, da suke neman tallafi ta fuskar muhalli, da abinci, da kuma samun sana’ar yi domin dogaro da kai
Kamar yadda binciken ya nuna, 'yan gudun hijiran suna zaune ne a manyan garuruwan jihar da suka hada da fadar jihar, da kewaye, da garuruwan Azare, da kuma Misau, inda suke zaune a gidajen jama’a, da kuma gidajen haya
Shugaban 'yan gudun hijiran mazauna jihar Bauchi Malam Buba Musa Shehu, yayi jawabi a taron da suka gudanar domin yin nazarin halin da 'yan gudun hijiran ke fuskanta
A halin da ake ciki kuma, wakilan kwamitin farfado da shiyyar Areaw Maso Gabas sun kai ziyara jihar Bauchi domin ganewa idanunsu halin da 'yan gudun hijiran ke ciki
Shugaban kwamitin Manjo Janar Paul Tarfa mai ritaya ya tabbatar wa 'yan gudun hijiran samin tallafin kwamitin, dangane da koke koken dasuka gabatar
Shugaban ma’aikatan gidan gwamnatin jihar Bauchi, Alhaji Abubakar Ahmed Kari wanda shine ya jagoranci tawagar kwamitin farfado da shiyyar Arewa Maso Gabas zuwa wurinda 'yan gudun hijiran suka taru, yayi bayani a hukumance tare da ganawa da 'yan gudun hijiran
Ga cikakken rahoton daga wakilin Muryar Amurka Abdulwahab Muhammad


Dubi ra’ayoyi
Rundunar sojojin Najeriya ta fitar da wata sanarwa, inda ta ce yanzu duk wani matafiyi a jihohin Adamawa, da Borno da kuma jihar Yobe dake fama da tashin hankalin mayakan Boko Haram, dole sai ya mallaki katin shaida, wato ID Card, matakin da ta ce, ta dauka ne biyo bayan sajewa da kuma shigar da ‘yan Boko Haram ke yi cikin al'umma
Yanzu haka ma tuni jama'a, musamman matafiya, sun fara kokawa kan abin da su ka kira tatsar da ake yi musu da sunan katin shaida
Masu fashin baki irinsu Yakubu Uba, na ganin akwai abin dubawa game da wannan mataki da aka dauka ayanzu
To sai dai kuma Mr
Mathew Onah, dake bin diddigin harkokin tsaro a Najeriya, ya yaba da wannan mataki da aka dauka a yanzu
Rundunar ta sojin Najeriyan dai ta ce za ta cigaba da sa ido kan yadda jami'anta ke gudanar da ayyukansu, domin kare hakkokin fararen hula, to amma kuma ta yi gargadin da a daina bata musu suna
Manjo Janar US Muhammad, wanda shi ne daraktan sashin hulda da fararen hula a hedikwatar tsaron kasar, ya ce, ''Bai kamata idan wasu batagari sun yi ba daidai ba, a dinga yi wa dukkannin sojojin kudin goro, hedikwatar tsaro na sa ido, domin kauce wa take hakkin fararen hula, don haka kamata yayi al’umma su bada hadin kai''
Ga cikakken rahoton wakilin Muryar Amurka Ibrahim Abdul'Aziz


Dubi ra’ayoyi
Shugaban kasar Amurka Donald Trump, ya gudanar da jawabi a babban taron kolin shugabannin kasashe na Majalisar Dinkin Duniya karo na 74 a jihar New York
A jawabinsa shugaba Trump ya bayyana irin nasarorin da gwamnatinsa ta samu, kamar raguwar marasa aikin yi da samar da samar da ayyukan yi da sana’o’i
Ya ce cikin shekaru uku an samarwa da Amurkawa miliyan shida da ayyukan yi
Trump , ya kara da cewa kazalika Amurka ta shiga jerin kasashen da ke samar da Man Fetur a Duniya, inda wannan ya nuna nasara ce da aka samu a karkashin gwamnatinsa
Sannan ya yi magana akan kasuwanci, inda ya ce shekara da shekaru ke nan, kusan shekaru 10 Amurka tana iyakacin bakin kokarin ta, don inganta huldar kasuwancinta da sauran kasashe, musamman makwabtanta da suka hada da Mexico da kuma Canada
Ya ce suna ci gaba da tattaunawa akan irin wadannan abubuwa
Shugaba Trump, ya kara da cewa Amurka za ta hadin gwiwa da kasar Birtaniya, a lokacin da take kokarin ficewa daga kungiyar Tarayyar Turai
Ya nuna cewa akwai wasu aiyuka, ko hulda na kasuwanci da za suyi da Birtaniyar
Batun huldar kasuwanci da Trump ya yi akan huldar Amurka da kasar China, ya ce tun shekarar 2001 da China ta shiga cikin kungiya ko cibiyar kasuwancin Duniya, ake ganin cewa China za ta samu bunkasar tattalin arziki, da fadada hanyoyin kasuwancinta
Amma bayan kusan shekaru 20, sai abubuwa suka canza maimakon aga bunkasar arziki da fadadawar kasuwancinta, sai China ta zo tana cutar Amurka da sauran kasashen Duniya
Shugaban Trump bai ambaci wani abu na musamman tsakanin Amurka da Najeriya ba, ko wasu kasashen Afirka
Sai dai ya ce akwai tanadi da ake yi domin bunkasa kasuwanci tsakanin Amurka da wasu kasashe da dama a Duniya
Dubi ra’ayoyi
Ministan ma'aikatar 'yan sandan Najeriya, Alhaji Muhammadu Maigari Dingyadi, ya ce shugaba Muhammadu Buhari, ya yanke shawarar sake maido da ma'aikatar ne saboda bukatar da yake da ita ta ganin cewa an karfafa sha’anin tsaro
Baya ga haka yana so a taimakawa ‘yan sanda domin su samu kayan aiki yadda za’a kara inganta sha’anin tsaro a kasar, a cewar Dingyadi
Ya kuma kara da cewa da akwai ma’aikatar shekaru biyar da suka gabata aka rusheta kafin, amma a yanzu aka sake dawo da ita
Kalubale Da Ke Gaba
Dingyadi ya ce irin kalubalen da yake tunanin zai fuskanta na farko bai wuce na sake gina ma’aikatar ba, na tanadar ma’aikata da wurin zama da kuma gina ma’aikatar, wanda wannan ba wani kalubale ba ne yanzu haka, domin suna nan suna yi
Sai dai ya ce babban kalubalen da suke fuskanta shi ne sha’anin tsaro, wanda Najeriya kamar sauran kasashen duniya a halin yanzu kowa na fuskantar sha’anin tsaro da ake neman zaman lafiya da kwanciyar hankali ga mutane domin a ga an samu ci gaba da walwala mai amfani
Ministan ya kara da cewa sun zo da wani tsari da za su taimakawa shugaban kasa na ganin cewa an samu karin zaman lafiya a kasar baki daya, kuma yana da sanin cewa ‘yan sanda suna fuskantar matsaloli da dama musamman na kayan aiki, kamar yadda shugaban kasa ya yi alkawari za’a taimaka a ga an samar
Ya kara da cewa za a tabbatar cewa an kara jin dadinsu domin babu yadda za ka yi aiki idan ma’aikatan da kake aiki da su ba su samu walwala da jin dadin rayuwa ba
Samar Da Kayan Aiki Ga 'Yan Sanda
Sannan ya ce za su yi kokari su ga sun tanadi kayan aiki da kuma fito da hanyoyi na zamani wanda za su sa a samu abubuwa na bayanan sirri inda za’a saka na’urar daukan hotu da dai sauransu
A cewar ministan, zamani yana tafiya da harkokin tsaro na zamani kuma "dole ne idan za ka kyautata tsaro sai ka tabbatar da abin da suke faruwa kuma kana da kididdigarsu" sanna za ka yi maganin matsalar tsaro a kasar
"Yanzu za ka ga yaro ya shirya yadda za’a yi garkuwa da shi domin ya samu kudi, ko kuma ka ga mutane su shirya yadda za’a yi garkuwa da su don su samu kudi ko kuma ka ga ana kai wa kauyuka wasiku domin su hada kudi ko kuma a zo a kawo musu hari
"
Saurari cikakkiyar hirar da Mohammed Hafiz Baballe Ya Yi Da Ministan Yan Sanda Najeriya Muhammadu Maigari Dingyadi:


Dubi ra’ayoyi
Rundunar sojan Najeriya na Operation Lafiya Dole dake garin Maiduguri, ta baiyana korar wasu jam'ian sojan ta uku da aka kama, ake kuma zargin cewa sun kasance cikin 'yan kungiyar asiri, kuma masu garkuwa da mutane
An dai kama sojojin ne cikin wasu mutane 25 da maharba suka kame a wani Otal da ake kira Bagani a filin Maidaribe, dake baya-bayan gari a daren Asabar
Kamun ya hada da wasu daliban Makarantar Jami'an Maiduguri guda 10, dana makarantar Ramat su 2, wadanda baki dayansu ake zargin 'ya 'yan kungiyar Asiri, kuma masu 'yunkurin karkuwa da mutane ne
Cikin kayan da aka kama dai sun hada da kwarya da layu da wasu bakaken kaya, dama wani abin da ake zargan cewa jinine a wasu jarkoki
Majo Janal Olushegun Adeneye wanda shi ne kwamandan rundunar sojan na Operation Lafiya Dole dake garin Maidugrin, yayi bayani kan wadannan kaya
Shima kwamishinan 'yan sandan jihar Borno, Mohammed Ndasu Aliyu ya yi bayani ga manema labarai game da wadannan mutane da aka kama
Ga cikakken rahoton daga wakilin Muryar Amurka Haruna Dauda


Dubi ra’ayoyi
Sashen Hausa na Muryar Amurka ya gudanar da taron tattaunawa ta musamman tsakanin wakilan addinin Muslunci dana Kirista a Abuja
Taron tattaunawar dai ya samu halartar wakilan mazhabar Shi'a da Izala da kumaTijjaniya, sai kuma rundunar yan sanda da Lauyoyi da jami'an tsaro, masu kare hakkin mata da jami'an gwamnati da kuma Pasto Aminci a bangaren addinin Kirista
Haka kuma taron ya duba muhimmancin bin dokokin kasa da kaucewa fito-na-fito da jami'an tsaro tare da bin ka'idar fitowa zanga-zanga ga kungiyoyin dake da irin wannan tsari
Dr
Umar Labdo shine ya wakilci kungiyar Izalatul Bidi'a wa Iqamatus-Sunnah (JIBWIS), ya yin da Muhammad Ibrahim Gamawa ke wakiltar Mazhabar Shi'a, Muhammad Alkasim Yahya a matsayin wakilin Ansaruldin Attijjaniya, inda suka baiyyana jin dadinsu game da taron, da kuma jaddada muhimmancin zaman lafiya a tsakanin al'umma
Pasto Aminci Abu da tsohon shugaban reshen matasa na kungiyar Kiristoci ta Najeriya (CAN) Pasto Simon A
S Dolly, sun halarci taron a madadin mabiya addinin Kirista
Irin waddan taruka kan taimaka wajen fahimtar juna da zai iya zama yunkuri kan wanzar da zaman lafiya a kasa
A saurari cikakken rahoton daga wakiliyar Muryar Amurka Hauwa Umar



Dubi ra’ayoyi
Zaman tattaunawa da rungumar juna ba tare da nuna bambancin kabila ko addini ba, na daga ginshikin zaman lafiya mai dorewa a tsakanin al’umma
A bikin ranar zaman lafiya ta duniya da aka gudanar a garin Jos, al’umma da dama sun bayyana cewa akidar yafiya tsakanin wadanda suka sami sabani a baya, zai taimaka wajen samun dawwamammen zaman lafiya da ci gaban kasa baki daya
Basarake a yankin Rantya-gyel da ke Karamar Hukumar Jos Ta Kudu, Da Dalyop Pam, ya ce, duk da rikcin da aka samu a unguwannin makwabtansu, sun dauki matakan tattaunawa tsakanin Kirista da Musulmi don haka su ke zaune lafiya da juna
Abdullahi Rocky Boy, da ke fafutukar wanzar da zaman lafiya a garin Jos, ya ce, dole iyaye su dukufa wajen tarbiyantar da ‘ya’yansu
Shugaban kungiyar matasan Fulani ta Jonde Jam, Alhaji Saidu Maikano, ya ce, ci gaba na samuwa ne idan al’umma sun zauna lafiya
Sakataren gwamnatin jahar Filato, Farfesa Danladi Atu, ya ce, gwamnati na kokarin hada kan jama’a
Ga cikakken rahoton wakiliyar Muryar Amurka Zainab Babaji, daga Jos
A Kokarin ganin an farfado da masana'antun da suka dade a durkushe, bangaren majalisar wakilan Najeriya da gwamnati sun ce za a bi hanyoyi daban daban don farfado da masana'antun domin bunkasa tattalin arzikin kasar
Dubi ra’ayoyi
A Kokarin ganin an farfado da masana'antun da suka dade a durkushe, bangaren majalisar wakilan Najeriya da gwamnati sun ce za a bi hanyoyi daban daban don farfado da masana'antun domin bunkasa tattalin arzikin kasar
Majalisar wakilan Najeriya ita ce ta fara bayyana bukatar a farfado da masana'antun domin samar wa matasa ayyukan yi, duk da cewa yawancin matasan sun riga sun rungumi noma a matsayin sana'a
Dan majalisa mai wakiltar Koko Bese da Mayama a Jihar Kebbi, Shehu Mohammed Wamban Koko, shi ne ya fara gabatar da kudurin a gaban majalisar wakilai, inda ya ce ya tuna da wasu kamfanoni da ke yin lemon kwalba a jihar sa a shekarar aluf dari tara da cisi’in da hudu amma yanzu babu su, sannan ya kawo bayanin wasu masana’antu da ya ce yana ganin koma bayan tattalin arziki da aka samu a kasar ne ya kawo durkushewarsu, shi ya sa ya gabatar da kudirin bukatar a basu tallafi saboda a yi wa tattalin arzikin kasar garambawul gaba daya
Amma Sanusi Maijama’a Ajiya, mataimakin shugaban kungiyar masu masana'antu da aikin gona ta kasa, ya ce tallafi bashi ne
Saboda haka ya kamata a zauna da gwamnati, da ‘yan majalisar dokokin kasar, tare da masu ruwa da tsaki a tambayesu abinda suke so kafin a yanke wannan hukuncin
Domin abinda ya ke gani shi ne a fara samar da kayayyakin da masana'antun ke bukata tukuna, kamar wutar lantarki da injina kafin a kai ga maganar bada tallafi, domin tallafi bashi ne kuma ba kowa ne yake son bashi ba
Shi kuwa, Ministan Noma da raya karkara Sabo Nanono, ya bada tabbacin cewa masana'antu na daga cikin jiga-jigan ayyuka guda 3 da gwamnatin Najeriya ta shirya farfado da su cikin gaggawa, duba da yadda a shekarun baya kayayyakin da suke sakawa na daya daga cikin wadanda suka fi inganci a nahiyar Afirka baki daya, saboda haka za a ba masu zuba jari daga kasashen waje dama domin su taka rawa a wannan fannin
Ga karin bayani a cikin sauti daga Medina Dauda

Biyo bayan hare haren da dakarun Najeriya da kuma sojojin hadin gwiwa na kasashen yankin Chadi suka kai kan sansanonin mayakan boko haram, yanzu mayakan na guduwa zuwa kasashen Sudan da jamjuriyar Afirka ta tsakiya
Dubi ra’ayoyi
Biyo bayan hare haren da dakarun Najeriya da kuma sojojin hadin gwiwa na kasashen yankin Chadi suka kai kan sansanonin mayakan boko haram, yanzu mayakan na guduwa zuwa kasashen Sudan da jamjuriyar Afirka ta tsakiya
Hedkwatar sojin Najeriya ta ce mayakan Boko Haram da na IS na tserewa daga yankin tafkin Chadi zuwa kasashen tsakiya da arewacin nahiyar Afirka
Kakakin hedkwatar sojin Najeriya Kanar Sagir Musa, ya ce wannan na faruwa ne bayan luguden wuta da sojin Najeriya da na kawancen yankin tafkin Chadin sukai yi a baya bayannan
Farmakin na manyan bindigogin da kuma jiragen saman yaki, a sansanonin 'yan ta'addan, yayi tsananin da akan dole suka kara gaba zuwa kasashen Sudan da Afirka ta tsakiya
Janar Sagir Musa, ya ce tuni kuma rundunar dakarun kasashen yankin tafkin Chadi ta Sanar da wadancan kasashen don daukar mataki yayin da su ma sojin kasashen tafkin Chadin ke zama cikin shirin ko ta kwana
A cewar Tsohon babban kwamandan Runduna ta 7, Manjo Janar Junaid Bindawa da a baya ya jagoranci yaki da 'yan Boko Haram, ya ce wannan ci gaba ne da ka iya kawo karshen yan ta'addan
Shi ma wani jami'in tsaro Janar Sale Bala, ya ce ko da yake luguden wuta abu ne mai kyau, amma akwai bukatar a hada da yakar akidar 'yan ta'addan
Ga karin bayani cikin sauti

Dubi ra’ayoyi
Kwamandan hukumar yaki da sha da fataucin miyagun kwayoyi a shiyar Adamawa Mr
Yakubu Kibo, ya nunawa manema labarai wasu muggan kwayoyi, da kuma tabar wiwi, da kudinsu ya kai Naira miliyan 15, da kuma dillalan kwayoyin da aka cafke
Baya ga dillalan kwayoyin hakanan kuma jami'an hukumar ta NDLEA, sun cafke wani dan garkuwa da jama'a, domin neman kudin fansa
Ganin yadda matsalar sha da fataucin muggan kwayoyi ke kara ta'azzara, yasa hukumar NDLEA hada guiwa da wasu kungiyoyin sa kai irinsu Alliance For Youth Awareness wato AFYA
Ko a 'yan watannin nan akwai 'yan Najeriya da dama da aka cafke, ko yankewa haddi a wasu kasashen waje kan laifin fataucin miyagun kwayoyi, lamarin da masana ke cewa dole a tashi tsaye
A saurari cikakken rahoto daga wakilin Muryar Amurka Ibrahim Abdul'aziz


Dubi ra’ayoyi
Wata Kotun Tarraiya a Najeriya ta yanke hukuncin amshe kaddarorin da kamfanin P&ID ke da shi, a matsayin hukuncin laifuka yadda dokar kasa ta tanada, kamar yadda hukumar yaki da rashawa da bin diddigin yi wa kasa ta'annati wato EFCC ta yi
Bayan wadan da ake zargi, Mohammed Kuchazi da Adamu Usman, wadanda su ne daraktocin Kamfani sun amsa laifin su, alkalin kotun tarrayya Edward Ekwo, ya yanke hukuncin karbe kadarorin Kamfanin P&ID a matsayin hukuncin laifuka kamar yadda doka ta tanada, kuma Kotu ta ce za a mikawa wa Gwamnatin Najeriya kaddarorin
Laifukan da ake zargin su da aikata wa, sun hada da almundahanar kudade,,da yin amfani da ofishinsu ba yadda, da kuma yi wa kasa zagonkasa
An kama Mohammed Kuchazi da laifuka 10, shi kuma Adamu Usman an kama shi da laifuka 11
Abin jira a gani shi ne yadda zata kare, idan an mika wanan hukuncin ga kasar Ingila wace a gabanin wannan hukunci ta ci tarar Najeriya kudi Dalar Amurka Biliyan 9 da digo 6
Ga cikakken rahoto daga wakiliyar Muryar Amurka Medina Dauda

Dubi ra’ayoyi
Al’ummar garin Lafia a jihar Nasarawa na ci gaba da gargadin junansu kan matakan da zasu bi wajen kaucewa ci gaba da rasa rayuka, bayan ambaliyar ruwa yayi sanadin rasa rayukan mutane uku a cikin ‘yan kwankin nan
A hirar su da wakiliyar Muryar Amurka Zainab Babaji, ta yi da Jibrin Zakari wanda ya ga lokacin da ruwan ya hallaka mutanen, ya bayyana cewa, kamata yayi jama’a su dauki matakan kare kansu
Ya kara cewa ya kamata, masu gidaje kusa da ruwa, su tashi, su koma wajen da babu irin wannan matsalar
Shugaban hukumar bada agajin gaggawa a jihar Nasarawa, Zakari Zamani Alumaga, yace bayan wayar wa mutane kai, kan yiwuwar samun ambaliyar ruwa a jihar, gwamnati ta shirya sayen kayayyakin ceto na zamani don bada agaji wa wadanda suka shiga bala’i cikin gaggawa
A saurari cikakken rahoton wakiliyar Muryar Amurka Zainab Babaji



Dubi ra’ayoyi
Rayuka da dana sun salwanta ta sakamakon kashe kashe yan kungiyoyin asiri a jihar Ribas da ke kudancin Najeriya
Bayan sake dawowar rashin tsaro a jihar Ribas da ke yankin Niger Delta a Najeriya, a baya bayan nan kungiyoyin asiri su na ta cin karensu babu babbaka ta hanyar kisan gilla, wanda hakan yasa wasu kungiyoyin mata a jihar ta Ribas suka gudanar da wani tattaki domin nuna bacin ransu akan wani kisan gilla da aka yi wa wasu ‘yan mata a Otal-Otal a birnin Fatakwal
Kungiyoyin sun yi tattaki zuwa ofishin rundunar ‘yan sandan jihar ta Ribas da ofishin rundunar tsaro ta farin kaya (wato DSS) da kuma fadar gwamnatin jihar ta Ribas, domin ganin hukumomi sun kara kokari wajan kare rayukan jama’a dama dinbun dukiyoyin jama’a na jihar
Har ila yau kungiyoyin sun bukaci gwamnati da ta gaggauta janye tambarin mata masu zaman kansu ta dalilin ‘yan matan da aka yi wa kisan gilla ta wannan hanyar
Daya daga cikin shugabanin masu fafutikar kwato hakkin mata a jihar ta Ribas ta ce wannan kashe kashen ya isa hakanan mata da dama sun rasa rayukan su a jihar ta Ribas, gaskiya kashe kashen ya yi yawa wanda a koda yaushe mata suna mutuwa, kuma ba zamu zura ido ba mata nata mutuwa a matsayinmu na kungiyoyi
Sannan kungiyoyin sun yi kira ga gwamnatin jihar Ribas da kuma hukumomin tsaro da su kawo karshen wannan matsalar, kuma ya kamata su ringa amfani da kyamarori domin kara inganta sha’anin tsaro a jihar
Shima kwamishinan ‘yan sandan jihar Ribas, Mustapha Dandaura, ya ce mata kimanin tara su ka halaka ta hanyar shake su a Otal-Otal a jihar ta Ribas a cikin watanni biyu da su ka gabata, kuma rundunarsa ta yi nasarar kama daya daga cikin wadanda suke aikata wannan lafi
Kwamishinan ‘yan sandan ya kara da ce sun dauki kwararan matakai a yankin Ogoni da ake kashe kashen, kuma a yau ma har sun kama makamai a wani aiki da suka gudanar na hadin gwiwa tare da sauran jami’an tsaro
Saurari cikakken rahoton Lamido Abubakar Sokoto daga Fatakwal:



Dubi ra’ayoyi
Taron tattakin da kungiyar Eye Opener ta mata ta gudanar a jihar Kaduna ya hado mata daga addinai daban daban, inda suke kiran da a dage da yin addu'a domin neman zaman lafiya na irin halin da ake ciki a Najeriya
Wata kungiyar mata mai suna “Eye Opener” a turance ta ce rashin zaman lafiya da ke damun Najeriya siyasa ce

Kungiyar, wadda ta yi tattaki a cikin garin Kaduna don nuna bukatar zaman lafiya na halin da ake ciki, ta ce akwai bukatar mutane su dage da yin addu'a
A lokacin da shugabar kungiyar, Madam Magret Julius, ta kewa manema labarai karin bayani ta ce irin halin da ake ciki yanzu addu’a ce kawai mafita
Shima jami’in ‘yan sandan da ya wakilci kwamishin ‘yan sanda jihar Kaduna, CSP Uzairu Abdullahi, ya ce irin wannan taro zai taimaka wajan tabbatar da zaman lafiya mai daurewa a Najeriya
CSP Abdullahi ya kuma kara da cewa zaman lafiya hakki ne akan kowa ba na jami'an tsaro kadai ne ba

Wasu mahalarta wannan tattakin zaman lafiya sun nuna damuwar su ganin yadda zamantakewa ta tabarbare yanzu, inda su ka buga misalai da yadda kiristoci da musulmai ke cudanya da juna a shekarun baya

Taron tattakin zaman lafiyan da matan suka shirya dai sharar fage ne na ranar zaman lafiya ta duniya da Majalissar Dinkin Duniya ta ware ranar 21 ga watan satumbar Kowacce shekara da nufin nuna bukatar zaman lafiya a ko ina

Saurari cikakken rahoton Isah Lawal Ikara daga Kaduna:


Dubi ra’ayoyi
Masana harkokin tsaro da kare hakkin bil'adama, sun bayyana cewar kalaman babban hafsan sojojin na Najeriya basu dace ba, domin ba’a
sauyawa tuwo suna, kuma matakin bashi ne zai taimaka wajen yaki da
kungiyar ta Boko Haram a yankin Arewacin kasar ba
Masana harkokin kare hakkin bil’adama irin su Kwamrade Musa Jika na
kungiyar Amnesty International, na cewa "wannan shiga hurumi ne
na 'yan jarida, domin kuwa 'yan jaridu ba karkashin hafsan sojoji Tukur
Burutai suke ba, don haka babu dalilin basu wannan umarni, kuma wannan alamu ne na cewar rundunar sojojin Najeriya sun gaza wajen yaki da 'yan Boko Haram, suna neman fakewa da 'yan jarida
"

A bangare daya kuwa, shima wani tsohon hafsan sojojin saman Najeriya Iya
Kwamando Tijjani Baba Gamawa, yace wannan umarni ba za’a ce
ya dace ko akasin haka ba, domin duk duniya 'yan jaridu suna da
hurumin da suke aiki, kuma idan dai za’a tsaya ayi aiki bisa gaskiya, da
rikon amana, wannan ba wani abu bane na damuwa tsakanin sojojin da 'yan jarida
Masu fafutukar kare hakkin bil’adama sun gargadi sojojin, dasu maida hankali wajen ayyukan sun, na tabbatar da tsaro a kasa ba tare da cin zarafin 'yan jaridu ko fararen hula ba
Ga rahoton da wakilin muryar Amurka Babangida Jibrin ya hada cikin sauti



Dubi ra’ayoyi
A yanzu haka dai matsalar fyade musamman ga kananan yara, na neman zama ruwan dare a Najeriya, al'amarin da ya kai iyaye da wasu kungiyoyin kare hakkokin bil'adama, gudanar da zanga-zangar lumana a jihar Adamawa Arewa maso gabas
Wasu iyaye da kuma 'yan fafutukar kare hakkin mata, da kananan yara ne suka yi zanga-zangar lumanar domin nuna fushinsu, na yadda ake cigaba da keta diyaucin 'ya'ya mata ta hanyar fyade, da kuma sakin wadanda ake kamawa game da zargin fyade
Masu zanga-zangar da suka hada da iyaye mata, da maza, dama kananan yara, sun kai kukansu zuwa shelkwatar rundunar 'yan sanda, babbar kotun jihar kana da gidan gwamnati, inda suka mika kokensu
Kungiyar lauyoyi mata ta FIDA, na cikin wadanda suka shirya wannan gangami, na nuna fushin su
Barista Halima Shuaibu Abdurrahman itace shugabar kungiyar a jihar Adamawa, ta kuma yi bayanin dalilin wannan tattakin
Yusuf Manasa Daniel babban mai shigar da kara na jihar Adamawa na ma’aikatar Shari'a shine ya wakilci cif jojin jihar, domin bayyana matakan da zasu dauka
Kamar yadda alkalumman hukumomin tsaro suka bayyana, a kasa da mako guda, fiye da mata kananan yara 8 ne aka yiwa fyade a jihar, banda wadanda ba’a kai rahoto ba
Ga cikakken rahoto daga wakilin muryar Amurka Ibrahim Abdul'aziz



Dubi ra’ayoyi
A wani mataki mai kama da tauna tsakuwa da kuma ishara ga baragurbin jami'an gwamnati, Shugaban Najeriya, Muhammadu Buhari, ya rusa kwamitin binciken tafka almundahana saboda wani abu mai kama da baiwa kura ajiyar nama
A kokarin da gwamnatin Shugaba Muhammadu Buhari ta ke yi na ganin an fuskanci alkibilar yaki da cin hanci da karbar rashawa gadan-gadan, gwamnati na daukar mataki kan zargin da ake wa shugabannin kwamitocin da ke yaki da cin hanci da rashawa
Kwanannan Shugaban Nigeria Muhammadu Buhari ya bada umarnin rushe kwamitin binciken cin hanci da rashawa da kwato dukiyoyi da kaddarorin gwamnati da aka sata nan take, wanda ke karkashin jagorancin Mista Okoi Obno Obla, wanda ake zargi da cin hanci da rashawa
Shugaba Muhammadu Buhari ya umurci ministan shari’a kuma babban lauyan gwamnatin kasar da ya karbe ayyukan wannan kwamitin, sannan ya rusa shi, sannan ya tabbatar an kammala duk wasu bincike-bincike da aka fara ba tare da bata lokaci ba
Ga cikakken rahoton wakilin Muryar Amurka Umar Farouk Musa, daga Abuja



Dubi ra’ayoyi
Kungiyar matasan Fulani ta Jonde Jam, ta bukaci gwamnatoci da su bada muhimmanci ga tattaunawa da Ardodi wajen cimma manufofinsu da zai amfani makiyaya
Shugaban kungiyar matasan Fulani ta Jonde Jam a Najeriya, Alhaji Saidu Maikano, ya ce, Ardodi sun fi kusa da al’umma, kuma ko a zamanin turawa sun bi ta hannun Ardodi ne don cimma manufar gwamnati
Kwararre a harkar dabbobi a Najeriya, Farfesa Garba Sharubutu, ya ce, tsarin da gwamnatin tarayya ta bullo da shi na samar wa makiyaya saukin kiwo, ta yi ne don magance matsaloli
Ga cikakken rahoton wakiliyar Muryar Amurka Zainab Babaji daga Jos
Dubi ra’ayoyi
An kaddamar da shari’a ta musamman game da tsohon Kwamandan Rundunar Sojan Najeriya da ke jihar Sakkwato, Manjo Janaral Hakeem Otiki, bisa ga Sashi Na 8, kan zargin karkatar da makudan kudade da suka kai miliyoyin Nairori
Shari’ar, wacce aka fara a babbar kotun soji da ke zama a ofishin Jami’in Sojoji, da ke Asokoro, an fara ta ne da misalin karfe 12:30 na yamma jiya Talata
Babban Hafsan Sojoji ne ke jagorantar wannan shari’ar karkashin jagorancin Shugaban Rundunar Tsaro da Tsare-Tsare, ta hedkwatar sojojin Najeriya, Laftana Janar Lamidi Adeosun, wanda shi ne ma Alkalin kotun soji na musamman
An tabbatar da cewar, an kama sojoji biyar da su ka yi batan dabo akan hanyar Sakkwato zuwa Kaduna, yayin da aka aike su da kudin a makon farko na watan Yuli na shekarar 2019
Alkalin kotun soji na musamman, Laftana Janar Lamidi Adeosun, ya ce kotun ta samu hurumin yin wannan shari'ar ne bisa ga sashi na 131, karamin sashi na 101 na Dokokin Sojan Najeriya, da ke cikin kundin tsarin mulkin Najeriya
Alkalin ya ba da tabbacin cewar, kotun za ta yi gaskiya da adalci yayin wannan shari’ar
Wani lauyan tsarin mulki, Barista Yakubu Sale Bawa, ya ce, wannnan hobbasar da kudirin da Janaral Buratai ya yi aniya mataki ne mai kyau, kuma wannan ya nuna cewar Najeriya ta na kan tafarkin mulkin demokradiyya, da bin doka da oda
Shi ma Barista Mai Nasara Ibrahim Faskari, ya ce wannan mataki na hedikwatar sojan Najeriya ya dace da kundin tsarin mulkin kasa
Ga cikakken rahoton wakilin Muryar Amurka daga Abuja, Hassan Maina Kaina

Dubi ra’ayoyi
Muryar Amurka tana gudanar da taro na kwanaki biyar domin tattaunawa da abokan huldar ta don samun kyakyawar fahimta game da irin shirye-shiryen da abokan huldar nata ke yadawa a tashoshin su
Taron ya samu halartar shuwagabannin gidajen rediyo da talabijin daga kasashen Afirka kamar Nijar da Ghana da Togo da Senegal da kuma wasu daga jihohin Najeriya
Mahalarta taron sun nuna jin dadin su game da taron, kuma sun bayyana irin tagomashin da suke samu da ga shirye-shiryen Muryar Amurka da suke yadawa a tashoshin su
Har ila yau, wasu daga cikin mahalarta taron sun fadi wasu abubuwan da ke ci musu tuwo a kwarya tare da bada shawarwari
Taron dai ya zama hanyar ganawa tsakanin masu aika rahotanni na VOA a Najeriya da shugabannin gidajen rediyon
A saurari cikakken rahoton daga wakiliyar Muryar Amurka Hauwa Umar


Dubi ra’ayoyi
Ma'aikatar lafiyar Najeriya ta ce akalla akwai mutum miliyan 40 zuwa 60 masu tabin hankali a Najeriya
Matsalar shaye-shaye a tsakanin al’umma na daga cikin dalilan da ke haddasa karuwar masu tabin hankali a Najeriya, kamar yadda bincike ya nuna
Ma'aikatar lafiya ta ce akalla akwai masu tabin hankali tsakanin miliyan 40 zuwa miliyan 60 cikin al’ummar kasar da yawansu ya kai miliyan 200, da ke kasar
A cewar Evangelist Joel Hammajulde Gashaka, da ke aikin kula da masu tabin hankali da wasu cututtuka a garin Lafia, fadar Jihar Nasarawa, matakan da gwamnatin tarayya ta dauka na hana ta’ammali da maganin Tramadol, ya saukaka yawaitar wadanda ake kawo masa don taimaka ma su
Idi Uba Suleiman wanda ya sami tabin hankali ta hanyar shaye-shayen miyagun kwayoyi ya ce ya fara shaye-shayen ne don ya sami marmarin cin abinci
Ita ma Lydia Shikku ta ce a wani lokaci can baya har ta kashe jaririyarta saboda ba ta san halin da ta ke ciki ba
Saurari cikakken rahoton Zainab Babaji daga Jos:

Dubi ra’ayoyi
Bayan da manzo na musamman daga shugaban kasar Afrika Ta Kudu ya gana da shugaban Najeriya, jakadan Najeriya a Afrika Ta Kudu, Kabiru Bala ya ce 'yan Najeriya na iya ci gaba da zama a kasar
Biyo bayan hare haren kin jinin baki da wasu matasan Afirka ta Kudu suka kai kan ‘yan kasashen waje shugaba, Cyril Ramaphosa, ya turo da manzon na musamman zuwa Najeriya domin ba da hakuri kan abin da ya faru
Mr
Jet Badare wanda ya gana da shugaba Muhammadu Buhari a fadar Aso Rock da ke Abuja, ya nuna alhinin gwamnati da al'umar Afirka ta Kudun kan aika-aikar da matasan kasarsa su ka yi
Jakadan Najeriya a Afirka ta Kudun ya shaidawa ‘yan jaridu a Abuja cewa, lalle gwamnatin Afirka ta Kudun na daukar matakan ganin an shawo kan matsalar don haka al'amura ka iya komawa daidai
Jakada Kabiru Bala ya ce bisa la'akkari da irin wannan mataki da ake dauka a halin yanzu, ‘yan Najeriya da tuni suka fara tattara nasu ya nasu suna komowa gida, yanzu za su iya ci gaba da zama a kasar Afirka ta Kudun duba da wasunsu sun shafe shekaru 25r zuwa 30 suna zaune a kasar, wasu ma sun auri ‘yan kasar sun hayayyafa
Jakadan ya kara da cewa, da dama daga cikin wasu ‘yan kasar masu kishin zaman lafiya ba sa jin dadin abubuwan da ke faruwa, al'amarin da ya sa wasu har zanga-zanga suka yi don nuna bacin ransu
Masanin tsaro, Dr
Kabiru Adamu, ya ce ko da yake a matsayin jakadan Najeriya kuma jami'in diflomasiyya abin da ake tsammani ya fada kenan, amma gaskiya batun tabbatar da tsaron baki a Afirka ta kudu abu ne da ka iya daukar lokaci
Saurari cikakken rahoton Hassan Maina Kaina daga Abuja:


Dubi ra’ayoyi
Shugaban Najeriya Muhammadu Buhari, ya karbi bakuncin wakili na musamanman Mista Jett Radebe da shugaban kasar Afirka ta Kudu Cyril Ramaphosa ya aika a fadarsa dake Abuja

Shugaban kasar Afirka ta kudu Cyril Ramaphosa ya aika da wakili na musamman zuwa Abuja, domin ganawa da shugaban Najeriya Muhammadu Buhari, da kuma tattaunawa game da tashe tashen hankullan da ya afku a hare haren da masu kyamar baki a Afirka ta Kudu suka kaiwa ‘yan Najeriya
Wannan ziyara wani mataki ne da Shugaba Ramaphosa yake ‘dauka domin warware matsalar demokaradiyyar dake neman dabaibaye kasar sa
Kasashen Afirka bakwai ne wakilan musamman za su ziyarta, bayan sun fara mayar da martani akan abin da ya faru da ‘ya’yan kasar su a can Afirka ta Kudun a watan da ya gabata
A saurari cikakken rahoton daga wakilin Muryar Amurka Umar Faruk Musa


Dubi ra’ayoyi
Biyo bayan rahoton bullar cutar shawara a wasu sassan jihar Bauchi, rahotanni sun bayyana cewa wasu mutane guda bakwai sun rasa rayukansu a sanadiyar cutar ta shawara wadda cizon wani nau’in sauro ke janyowa
Cibiyar kare yaduwar cututtuka ta Najeriya da ake kira NCDC a takaice, ta fitar da sanarwar bullar cutar ta shawarar a karamar hukumar Alkaleri, a jihar Bauchi bayan da aka tabbatar da cewa wani dan kasar waje da ya je jihar Kano bayan ya ziyarci dajin shakatawar Yankari dake jihar ya kamu da cutar
Likita Rilwan Muhammed, shine shugaban hukumar ayyukan lafiya a matakin farko a jihar Bauchi, ya bayyana yadda cutar shawarar ta fara a jihar Bauchi da kuma alamomin cutar da suka hada da masassara, amai, ko fitar jini ta baki ko ta ido, ko ma a fitsari
Tuni dai gwamnatin jihar Bauchi tare da gwamnatin tarayya da kuma tallafawar hukumar lafiya ta Majalisar Dinkin Duniya suka kaddamar da aikin bada rigakafin cutar a fadin jihar da kuma yin feshi ta jirgin sama domin kashe sauron dake ya cutar
A gefe guda kuma, hukumar lafiya ta duniya, a ta bakin jami’in ta, dakta Adamu Ibrahim Musa Ningi, ya shaida irin rawar da suka taka don kawar da sauron dake kawo cutar shawara
Ga karin bayani a cikin sauti daga Abdulwahab Muhammed

Dubi ra’ayoyi
Musa dan shekaru 17 da haihuwa na zama ne a arewa maso gabashin Najeriya, ya bada labari mai sosa rai
Ya ce a lokacin da yake da shekaru 8 da haihuwa, mayakan kungiyar Boko Haram sun kai farmaki a kauyensu suka kona shi kurmus
Dole iyayen Musa suka koma wani wuri da zama, amma bayan shekaru biyu mayakan na Boko Haram suka sake kai hari a kauyen
Wannan karon, mayakan sai da suka yi awon gaba da duk dabbobin dake gidansu Musa
Don ya taimakawa iyayensa, Musa ya fara saida doya, amma a lokacin da yake da shekaru 13 da haihuwa, hukumomin Najeriya suka kama shi akan zargin yana saidawa ‘yan boko haram doya
Musa ya ce ba ka iya gane waye dan boko haram waye ba dan boko haram ba, don haka shi bai san wa da wa ya saidawa doya ba
Ya kwashe kusan shekara daya tsare a gidan yari
Musa ya ba da wannan labarin ne ga wakilan kungiyar kare hakkokin bil’adama ta Human Rights Watch da ake kira HRW a takaice, a lokacin da suka je Maiduguri babban birnin jihar Borno kwanan nan
Har yanzu Musa na jin zafin abinda ya faru da shi
Ya fadawa kungiyar ta HRW cewa, “ya na jin haushin gwamnati sosai saboda babu laifin da ya yi
Ya kara da cewa kamata yayi gwamnati ta zurfafa bincikensa kafin kawai ta tsare mutum
Dubi ra’ayoyi
Yanzu haka kayakin abinci sun fara tashi awasu sassahn Najeriya, yayin da wasu jama'ar kasar suka dora alhakin haka akan kanfanoni
Rahotanni sun nuna cewa farashin wasu kayan abinci sun yi tashin gwauron zabi a Najeriya sakamakon rufe iyakokin kasar da aka yi

An rufe iyakokin ne domin hana fasa kauri musamman na shinkafa da zummar farfado da tattalin arziki da kuma inganta tsaro a Najeriya

Muhammad Kabir Suleiman shi ne sakataren farko na kasuwar Yan Lemu wato “Orange Market” da ke Mararraba na jihar Nasarawa, ya ce ana sayar da kayan miya da sauran kayan lambu kan farashi mai sauki saidai farashin shinkafa ya tashi a makonni uku da suka gabata
Muhammad Sani Bello mai sayar da kayan abinci ne a kasuwar ya kuma tabbatar wa Sashen Hausa na Muryar Amurka cewa farashin shinkafar gida ya tashi kuma ya dora alhakin akan kamfanonin da ke sarrafa ta
Itama Lantana da ke sana'ar abincin sayarwa ta fadi yadda tashin farashin kayan abinci musamman shinkafa ya taba sana'arta wajen rage hannu akan yadda take saka abincin
Sai dai wasu magidantan basa ganin tasirin tashin farashin kayan kamar yadda masu saida kayan abincin su ka ambata
Yawancin 'yan Najeriya ba su tsallake ma'aunin talauci na samun dala daya a wuni, wato Naira 356, ba
Saurari cikakken rahoton Hauwa Umar daga Abuja:

Dubi ra’ayoyi
A taron da kungiyar gwamnoni Arewacin Najeriya suka gudanar a jahar Kaduna, sun amince da su fara aiwatar da shirin Ruga, kuma sun bukaci gwamnatin tarayyar kasar da ta tallafa musu wajan magance matsalar tsaro
Shirin gwamnatin tarayya na tallafawa kiwo da makiyaya na kara samun karbuwa saboda kungiyar gwamnonin Arewacin Najeriya ta ce ta gamsu da shirin da wasu ke kira RUGA kuma za a fara aiwatar da shirin a wasu jahohin Arewa

Da yake jawabi Jim kadan bayan kammala taron gwamnonin Arewa a Kaduna, shugaban kungiyar kuma gwamnan jahar Filato, Simon Lalong, ya ce kungiyar ta ma tattauna maganar magance barace-barace
Lalong ya ce kungiyar ta amince da cewa tsarin zai taimaka wajen magance hauhawar rikicin manoma da makiyaya a Najeriya

Sai dai duk da haka gwamnan jahar Neja, Abubakar Sani Bello, ya ce gwamnoni na fama da matsalar rashin iko kan jami'an tsaro

Gwamna Bello ya ce gwamnoni ba su da ikon ba jami'an tsaro umarni sai su ce sai sun nemo izini daga Abuja

Shima dai gwamnan jahar Jigawa, Mohammed Abubakar Badaru, ya ce taron gwamnonin Arewan ya karfafi juna kan yadda za a kawo karshen matsalar tsaro a Najeriya

Saurari cikakken rahoton Isah Lawal Ikara daga Kaduna:


Dubi ra’ayoyi
Kungiyar Lafiya ta Duniya (WHO) tare da wasu kungiyoyin gudanar da ayyukan kiwon lafiya, sun kaddamar da yin allurar rigakafin cutar ciwon shawara da ake ce ma "Yellow Fever" a Turanci, da kuma yin feshi ta jirgin sama a fadin jihar Bauchi
Za a iya tunawa a makon da ya gabata ne aka samu rahoton bullar cutar shawara a jihar Bauchi daya kai ga rasa rayukan wasu mutane dasuka kai ziyara dajin shakatawa na Yankari dake jihar Bauchi, wanda a sanadiyar hakanne hukumar kula da lafiya ta majalisar dinkin duniya, da hadin gwiwar wasu hukumomin ayyukan lafiya suka hada karfi domin dakile cutar, dakuma hana bazuwarta
Dokta Adamu Ibrahim Musa Ningi shi ne jami’in hukumar kula da lafiya ta Majalisar Dinkin Duniya, ya yi karin haske kan shirin yakar cutar shawarar
Cibiyar karewa daga kamuwa da cututtuka wato NCDC tayi bayanin irin rawar da za ta taka game da shirin yaki da cutar shawarar
Dokta Isa Mai Dabino shi ne jami’in hukumar kula da lafiya a matakin farko a jihar Bauchi, ya ce akwai sauki kan batun cutar shawarar a yanzu
Gwamnan jihar Bauchi Senata Bala Abdulkadir Muhammed Kauran Bauchi ya gode wa hukumomin kiwon lafiya da su ka kawo dauki ma jihar
Ga cikakken rahoton daga wakilin Muryar Amurka Abdulwahab Muhammad


Dubi ra’ayoyi
A Najeriya Kungiyar Bada Agaji ta Duniya ta ce mutane dubu 22 sunyi batan dabo a shiyar Arewa Maso Gabashin Najeriya
Shugaban Kungiyar Peter Muarer ne ya baiyana haka a lokacin da ya ke ganawa ta musamman da manema labarai a Abuja, inda yayi bukin cika shekaru 70 da kafa Kungiyar
Peter Muarer yace wannan alkaluma shi ne alkaluma mafi girma da aka taba samu na mutanen da suka bace a duk duniya
Peter yace Kashi 60 na wadanda suka bace din yara ne, wanda hakan ke nuna dubban iyaye ba su san inda yaran su suke ba, ko kuma halinda suke ciki ba, ko suna da rai ko babu rai
Muarer ya kara da cewa sun hada hannu da jami'an kasa da kasa domin su yi aiyukan su yadda ya kamata, kuma a bisa dokokin kare hakki, da kuma lafiyar talakawa yadda doka ta tanada, kuma yace suna lura da take taken juna
Peter ya kara cewa duk wasu iyaye na kirki tashin hankalinsu shi ne rashin sanin inda 'ya'yansu suke
Wannan shi ne halin da iyaye suke ciki a Najeriya, an barsu kullum suna cikin kokarin nemo 'ya'yansu
Yace amma sun samu sun gano mutane 367 da kyar daga shekara 2013 zuwa yanzu
A lokacin da yake nazarin aiyukan Kungiyar Farfesa Mohammed Taofik Ladan na Cibiyar koyar da Demokradiyya ta Majalisar Dokokin Najeriya, yace ana horad da sojojin Najeriya jefi jefi domin su kare talakawaa lokacin yaki, ko tashin tashina da kesa mutane cikin halin ha'ula'i
Saboda haka suna kokarin bin dokkokin Kasa da Kasa alokacin yakin Boko Haram
Rahoton yace an raba masoyi da masoyi,an kashe yara kanana, a harin bomabomai kuma an lalata gidaje
Iyalai ne wadanda suka fi ta6uwa a sakamakon rikicin Boko Haram, da aka kwashe shekara 10 ana bugawa
Ga cikakken rahoton daga wakiliyar Muryar Amurka Medina Dauda




Dubi ra’ayoyi
Kungiyar kare hakkin bil'adama ta Human Right Watch ta fitar da wani rahoto mai shafuka hamsin da ya yi nuni da cewa Sojojin Najeriya sun kwashi shekaru da dama suna tsare yara kanana da shekarun su bai kai a tsare su ba
Shugabar tawagar kungiyar kare hakkin bil'adama ta Human Rights Watch ta kasa da kasa, Jo Becker, ta yi bayani cewa yawancin yaran da suka gana da su sun yi bayanai masu sosa rai, inda su ke cewa ana kama su ne a bisa zargi ko kuma wasu dalilai marasa karfi
Jo Becker ta bada misalin wani yaro dan shekara 10 da ya ce an kamashi ne domin ana zargin wai yaje ya sayarwa 'yan Boko Haram da doya, sannan daya kuma ana zargin sa ne cewa shi ne yake yi wa ‘yan Boko Haram nune domin su kai hari
A cewar tawagar wadannan dalilai da ba su taka kara sun karya ba, sun sa an tsare yaran na tsawon shekaru, wannan ya nuna cewa an ci zarafin yaran
A majigin da aka nuna wa manema labarai, yaran sun koka cewa ana dukan su, kuma har a wurin kwanciya ma sai a hana su juyawa sai dai su kwanta gefe guda, ‘yan mata kuma sunce kan su da jikunan su duk kwarkwata
A lokacin da ta ke yi mani bayani akan abinda ya dauki hankalinsu akan batun yaran har ta kai ga goyon bayan binciken, Hajiya Hamsatu Al-Amin, ta Kungiyar Al-Amin Foundation For Peace da ke Maiduguri ta ce idan jami'an tsaron suka sako yaran, ana barin su kara zube ne a sansanin ‘yan gudun hijira, sai dai su kai gauro su kai mari don neman na abinci, wani abu da ya kai su gidajen mutane suna aikin wanke wanke, ko goge takalma domin su samu su ci abinci
Hajiya Hamsatu ta yi kira ga al'umma da mahukunta da su gaggauta daukan matakin tsugunar da yaran saboda a gyara masu dabi'a domin magance abin da ka kai ya komo nan gaba
Rahoton ya yi bayanin cewa an kama yara dubu 3,600, a ciki akwai mata dubu 1,617 kuma an tsaresu ne a barikin Giwa da ke Maiduguri
Amma tuni sojojin Najeriya su ka musanta zargin tare da cewa rahoton ba daidai ba ne
Saurari cikakken rahotan Medina Dauda daga Abuja:

Dubi ra’ayoyi
Yanzu haka watani hudu kenan da rantsar da wasu gwamnoni da kuma shugaban kasa a Najeriya, amma har yanzu akwai wasu gwamnoni da basu nada kwamishinonin su ba da sauran kusoshin gwamnati
Gwamnonin Kaduna da Sokoto ne kawai ya zuwa yanzu su ka nada kwamishinoni daga cikin gwamnoni 7 na shiyyar arewa maso yammacin Najeriya, yayin da gwamnan Bauchi ne kawai ya nada kwamishinonin sa daga cikin jihohi 6 na shiyyar arewa maso gabashin Najeriya
A shiyyar arewa ta tsakiya kuwa, gwamnonin Kwara da Nasarawa da kuma Filato na daga cikin gwamnonin da ba su fitar da jerin kwamishinonin su ba har yanzu
Gwamnan Kano, Dr Abdullahi Umar Ganduje, ya ce har yanzu yana nazarin mutanen daya kamata ya nada a mukaman kwamishinoni, kuma mambobi a majalisar zartarwa ta jihar
Gwamana Ganduje ya kuma kara da cewa wa’adinsa na biyu zai sha banban da wa’adin mulkinsa na farko, kuma zai dawo da wasu daga cikin tsoffin kwamishinonin sa wasu kuma ba za su dawo ba, za su fitar da sunayen su nan bada jimawa ba
To sai dai masu sharhi a fagen siyasar Najeriya na ci gaba da tsokaci dangane da illar da wannan jinkiri mika ‘iya haifarwa ga tsarin tafiyar da gwamnati
Malam Kabiru Sufi masanin kimiyyar siyasa ne kuma mai koyar da wannan fanni a kwalejin share fagen shiga jami’a ta Kano, ya ce a dokance akwai iya adadin kudaden da gwamnoni ya kamata su kashe ba tare da majalisar zartarwa ba, kuma hakan yana kawo nakasu ga shugabanci
Sufi ya kara da cewa yana fatan idan aka fitar da kunshin majalisu ya zama kwalliya ta biya kudin sabulu ba ya kasance ace an fitar da mutanan da ba za’a ga ingancinsu ba
Saurari cikakken rahoton Mahmud Ibrahim Kwari daga Kano:

Dubi ra’ayoyi
Bayan da wani rikicin kyama da kin jinin baki ya barke a kasar Afrika Ta Kudu, hukumomin Najeriya sun dauki matakan dawo da yan kasarta gida daga kasar
A kokarin da gwamnatin Najeriya ke yi na dawowa da ‘yan Najeriya mazauna Afirka ta kudu gida bayan harin kyamar baki da wasu ‘yan kasar ke yi akan su
‘Yan Najeriya 182 ne su ka dawo gida a jirgin farko daya sauka a daren jiya a legas
Shi dai wannan jirgi na kanfanin Air Peace da gwamnatin Najeriya ta tura domin daukan ‘yan Najeriya kimanin 650 da su ka nuna aniyar su ta dawowa gida, ance zai sauka legas ne da karfe 9 na safiya, a karshe dai jirgin ya sauka babban filin jirgin sama na kasa da kasa na murtala Mohammed ne da karfe 9:30 zuwa 10:00 na dare
Ga dai abinda wani fasinja ke cewa bayan ya sauko daga jirgin, ya ce ana nuna wariya da kyamar baki a kasar Afirka ta Kudu, ‘yan kasar basa kaunar mu, basa kaunar baki
Alhaji Idris Abubakar Mohammed shine babban jami’ain hukumar NEMA wanda su ka saka ido wajen tarbar ‘yan Najeriyan bayan saukar su a filin jirgin saman Murtala Muhammed
Hukumomin Najeriya dai sun bayyana cewar an samu tsaikon dawowar ‘yan Najeriyan ne, a sakamakon matakin da jami’an hukumar shige da fice ta kasar Afirka ta Kudu su ka dauka da farko na sake tantance ‘yan Najeriyan domin sanin wadanda su ka shiga kasar ba bisa ka’ida ba, ko da yake daga bisani ance an samu masalaha
Yanzu dai akwai ‘yan Najeriya kimanin 400 da suka rage a dawo da su gida, kuma watakila yawan nasu ya karu, ganin yarda ake ci gaba da samun rahotannin zaman dar-dar a tsaknin ‘yan Najeriyan da su ka yi sauran a kasar
Saurari cikakken rahoton Babangida Jibril daga Legas:

Dubi ra’ayoyi
Bayan zaman sama da sa’oi bakwai Kotu tayi watsi da karar da jam’iyar PDP da dan takarar shugaban kasarta Atiku Abubakar suka shigar suna kalubalantar sake zaben shugaba Muhammadu Buhari

Kotun ta bayyana cewa, babu wata shaida da ta nuna cewa hukumar zabe mai zaman kanta INEC ta yayata sakamakon zaben ta hanyar sadarwar internet
Da yake sanar da hukumcin kotun, shugaban kotun ta musamman Alkali Mohammed Garba yace dan takarar shugaban kasar na Jam’iyar PDP Atiku Abubakar ya gaza gabatar da cikakkar hujjar cewa hukumar zaben tayi amfani da na’urar comfuta wajen fitar da sakamakon zaben
Da yake maida martani jim kadan bayan yanke hukumcin, shugaban Najeriya Muhammadu Buhari yace nasarar da ya samu a kutun sauraron karar, nasara ce ga Najeriya baki daya, ya kuma bayyana cewa, gabanshi bai taba faduwa ba duk tsawon lokacin da aka dauka ana sauraron karar kasancewa shine ‘yan Najeriya suka zaba
Shugaba Buhari ya yabawa fannin sharia da yace ya gudanar da aikinsa ba sani ba sabo, ya kuma ce yanzu lokaci ne da ya kamata a maida hankali wajen yi wa kasa aiki
Tuni jam’iyar PDP tayi watsi da hukumcin da kotun ta yanke da ta bayyana a matsayin rena tsarin sharia

Ku ci gaba da ziyartar shafin namu domin samun karin bayani kan wannan hukumcin

Dubi ra’ayoyi
Yayin da ake cigaba da cece-kuce game da sabon shirin Ruga da gwamnatin Najeriya ta kuduri aniyar aiwatarwa da aka dakatar, yanzu haka gwamnatin kasar ta soma kaddamar da wani sabon shiri na tada komadar makiyaya ta
An dai soma kaddamar da shirin ne a jihar Adamawa, Arewa Maso Gabashin Najeriya, inda mataimakin shugaban kasa Farfesa Yemi Osinbajo yaje ya kaddamar
Da yake kaddamar da shirin a gandun kiwo na Gongoshi, mataimakin shugaban kasa Yemi Osinbajo, yace manufar shirin daban yake da shirin Ruga da ake ta cece-kuce akai
An kaddamar da shirin ne domin magance tashe tashen hankulan dake wakana tsakanin makiyaya, da manoma
Yace yanzu kusan jihohi bakwai ne suka rungumi wannan shirin da suka hada da Adamawa, Benue, da Kaduna, Filato, Nasarawa, Taraba, da kuma jihar Zamfara
Shiko mai masaukin baki gwamnan jihar Adamawa Ahmadu Umaru Fintiri yayi amanar cewa shirin zai kawo cigaba ta fannin zaman lafiya, da bunkasa kiwo na zamani, da kuma samar da fahimtar juna
Ga cikakken rahoton daga wakilin Muryar Amurka Ibrahim Abdul'aziz

Dubi ra’ayoyi
A Najeriya Mahukunta na ci gaba da kokarin gano musababin kisan gilla da aka yi wa yan Najeriya fiye da 80 a Johanesbourg ta Kasar Afrika ta Kudu

Jagoran tawagar kuma shugaban kwamitin kula da harkokin kasashen waje na Majalisar Wakilai Onorabil Yusuf Buba Yakubu, ya ce Majalisa ta kyamaci wannan mummunan al'amari da ya kai ga rasa rayuka da dukiyoyin 'yan Najeriya da ke kasar Afirka ta Kudu

Shugaban yace Majalisar ta yi Allah wadai da wannan ta'asa da aka yi duk da cewa Najeriya ita ce kasa da ke kan gaba wajen taimakawa Afirka ta Kudu, a cikin Kasashen da ke Nahiyar a lokacin da take bukatar taimako
Hakazalika shugaban hukumar sa ido a akan 'yan Najeriya da ke kasashen ketare Abike Dabiri Erewa, ta ce bata ga dalilin da zai sa jami'an tsaron Afirka ta Kudu su kasa fitar da kwakkwaran rahoto akan aukuwar irin wannan barazana ba, har ma da wanda suka faru a baya da ke bukatar wani bayani da zai bada alkiblar daukan matakan da suka dace
Shima mai nazari akan harkokin dangantakar kasashe Ahmed Mohammed Alkali na da ra'ayin ganin kasashen biyu sun yi sulhu ba tare da bata lokaci ba
Wannan barna dai da aka yi wa 'yan Najeriya ba shi ba ne karo na farko ba, kuma ya sa wasu 'yan Najeriya a nan gida sun dauki fansa akan harkokin kasuwanci da ke da alaka da Afirka ta Kudu
A saurari cikakken rahoton daga wakiliyar Muryar Amurka Medina Dauda


Dubi ra’ayoyi
A wani al'amai mai nuna alamar ana samun cigaba a tattaunawar da ake yi da 'yan bindigar a jahar Katsina, sun sake sakin wasu daga cikin mutanen da su ka yi garkuwa da su
Wannan karon har da wani jinjiri
A cigaba da sasantawar da ake yi da ‘yan bindiga a jahar Katsina, wadanda su ka yi garkuwa da mutane da dama, sun sake sako mutane a karo na biyu
Rukunin na 2 da ‘yan bindigar suka sako, sun kunshi mata 10 da wani jinjiri, wanda ya bada jimlar mutane 16, idan aka hada da guda 5 da aka sako ranar Lahadin da ta gabata

Wannan ya biyo bayan rangadin da gwamnan jihar Aminu Bello Masari ya kwashe tsawon mako daya ya na yi, domin tattaunawa da kuma yin sulhu da ‘yan bidigar da ke tada kayar baya a jihar, wadanda su ma aka saki mutanensu kusan 9 da ake tsare da su
Ayyukan ‘yan tada kayar baya da suka hada da kai hare-hare, da kisan jama’a da ma sace su domin karbar kudin fansa, sun ta’azzara sosai a jihar Katsina, jim kadan bayan da rahotanni suka nuna cewa an soma samun zaman lafiya a makwabciyarta jihar Zamfara, sakamakon fito da tsarin sulhu da ‘yan tada kayar baya
Wannan ya sa jihar ta Katsina rungumar tsarin na sulhu, duk da yake gwamna Masari ya ce jihar ce ta soma gudanar da tsarin

To sai dai tuni da wasu manazarta sha’anin tsaro suke bayyana tababa akan tabbacin samun nasarar tsarin na sulhu, a zaman hanyar kawar da ayyukan ‘yan bindigar, to amma Sakataren gwamnatin jihar ta Katsina, Mustafa Muhammad Inuwa, wanda shine ke jagorancin shirin na sulhu a jihar, yana da ra’ayi banban
Har kawo yanzu dai, akwai sauran mutane kusan 18 da ba a sako ba, daga cikin mutane 29 da ‘yan bindigar su ka yi awon gaba da su a garin Shimfida kadai, a wani hari da suka kai makwanni biyu da suka gabata, kazalika da wasu kuma da aka ce an kama a wasu garuruwan
Ga Murtala Faruk Sanyinna da cikakken rahoton:


Dubi ra’ayoyi
Ba mamaki hankalin matasan Najeriya ya raja'a ga karanta fasahar zamani da ta hada da manhajar lataroni, ganin yadda bangaren ke ta kawo kudi a sassan duniya a yanzu

Kwararru sun yi ittifakin cewa duk da mayar da hankali da ake ta yi kan bangaren man fetur, ba shi ne ya fi kawo kudin shiga ba
Bangaren sadarwar zamani da ake yi da fasahar lataroni da manhajojin komfuta shi ne ya fi kawo kudin shiga
“Tazarar alkaluman raya arziki da bangaren sadarwa ke samarwa ya fi kashi 5% in an gwada ta da sashen fetur da iskar gas
Wannan na nuna ma ka wannan sashe ya na tafiya yadda ya dace
” inji ministan sadarwar Najeriya Dr
Isa Ali Pantami a zantawarsa da manema labarai jim kadan bayan dawowa daga taron sadarwa na duniya da a bana a ka gudanar a birnin Budapest na kasar Hungry
Dr Pantami, wanda ya jagoranci tawagar Najeriya a taron da ya duba kalubalen sadarwa da kuma hawa kan manhajar sadarwa mafi karfi da da kuma sauri ta 5G
Ya ce yanzu zamanin samun cigaba ne na tattalin arziki ta hanyar sadarwar lataroni, wadda ake yi da fasahar manhajar komfuta da dangoginta
Hakanan Pantami ya ce zai bi sawun matakin da ma’aikatar sa ta dauka ta hana kwarar mutane wajen shanye mu su kudin da su ka zuba a wayoyinsu ko na’urorinsu na hawa yanar gizo ta barauniyar hanya
Shi ma shugaban hukumar bunkasa sadarwar zamani NITDA Kashifu Inuwa Abdullahi ya ba da tabbacin wanzar da abin da ya zayyana da ayyukan da su ka faro lokacin da Pantami ke babban daraktan hukumar
Najeriya dai na da kamfanonin sadarwa da dama masu zaman kansu ciki kuwa har da MTN na Afurka ta Kudu, inda kasar ta gaza wanzar da kamfanin sadarwarta na wayar tangaraho ta girke NITEL da ta salula Mtel
Yanzu dai abun da a ke iya gani sai dogayen karafan sadarwar kamfanin NITEL a birane da kauyuka da ma’aikatan da su ka yi ritaya da ke ba da tarihin jiya ba yau ba
Saurari cikakken rahoton da Nasiru Adamu Elhikaya ya turo:


Dubi ra’ayoyi
Duk da cewar gwamnati ta haramtawa kungiyar IMN, 'yan Shi'a a Najeriya, almajiran Ibrahim El-Zakzaky sun fita sun gudanar da muzaharar ranar Ashura ta 10 ga Al-Muharram a wasu yankunan jihohin arewacin Najeriya
Tun kafin fara muzaharar almajiran El-Zakzaky 'yan kungiyar IMN, a takaice su ka ce an kashe mu su membobi
Amma rundunar 'yan sanda ta fitar da sanarwar cewa duk wani mai son gangamin Ashura na iya fitowa kamar yadda 'yan Shi'a ke yi a sassan duniya, amma ban da 'yan kungiyar IMN da a ka haramta, kuma a ke daukar aiyukan ta na ta'addanci ne
Wakilin Muryar Amurka Nasiru Adamu El-Hikaya, ya zanta da daya daga masu magana a madadin almajiran El-Zakzaky, wato Muhammad Ibrahim Gamawa bayan kammala muzaharar a karamar hukumar Lafiya ta jihar Nassarawa, domin jin tabakin sa
Har zuwa lokacin hada wannan rahoto, rundunar 'yan sanda ba ta fito da wata sanarwa kan wani mataki da ya kai ga asarar rayuka ba, ko kuma hukunci kan gudanar da muzaharar ta IMN
A saurari rahoton daga wakilin Muryar Amurka Nasiru Adamu El-Hikaya


Dubi ra’ayoyi
Rundunar 'yan sandan Najeriya ta fito karara ta ce duk wata zanga zangar almajiran El-Zakzaky za su dauke a matsayin aikin ta'addanci
Babban sufeton ‘yan sandan Najeriya, Muhammad Adamu, ya ce duk wata muzahara da almajiran El-zakzaky suka shirya za su gudanar tamkar aikin ta’addanci ne
Adamu a sanarwa da kakakin rundunar, Frank Mba, ya fitar, ya ce rundunar na sane da shirin ‘yan Shi’a na kungiyar IMN na fitowa don gudanar da gagarumar zanga-zanga da ka iya ta da fitina a yankunan Najeriya
Don haka rundunar za ta tunkari duk mai shirin wannan zanga-zanga a matsayin mai aikin ta’addanci don an haramta kungiyar ta almajiran El-zazzaky IMN a takaice
Daya daga masu magana a madadin almajiran na El-zazzaky, Muhammad Ibrahim Gamawa, ya ce za su fito muzahara a ranar Talatar nan don ranar Ashura da ‘yan Shi’a kan yi juyayi a duk shekara kenan
Rundunar dai ta ‘yan sanda ta bukaci iyaye su hana ‘ya’yansu aukawa kungiyoyin ta da hankali ko zanga-zanga marar bin ka’ida
Rahotanni na bayyana cewa almajiran El-zakzaky ka iya amfani da damar ta gagarumar zanga-zanga don tilasta gwamnati ta saki shugabansu da ake gudanar da shari’arsa a babbar kotun Kaduna
Saurari cikakken rahoton Nasiru Adamu El-Hikaya daga Abuja:

Dubi ra’ayoyi
Mai martaba Sarkin Shani Alhaji Nasiru Mohammadu Mailafiya ya ce yana tsoran sakin wasu masu garkuwa da mutane da jami'an tsaro suka kama

A yanzu hakka ana shirin sakin masu garkuwa da mutanen da aka kama, wanda kuma ake ganin zai iya kawo barazana ga al'ummar masarautan Shani
Mai martaba ya baiyana hakan ne lokacin da Gwamnan Jihar Borno Farfesa Babagana Umara Zulum, ya ziyarci masarautar Shani, dan ganewa idanunsa irin yadda al'amura ke gudana da kuma daukan alkawari na sake inganta matakan tsaro
Alhaji Mailafiya, ya ce su a garin Shani suna zaman lafiya da al'ummar su, sai dai wannan sabuwar matsala ta sace-sacen jama'a da karbar kudin fansa ta zamar musu ruwan dare, haka kuma tun da aka kama mutanen da ake zargin cewa su suke aikata wadannan laifuffukan, abin yayi sauki sai dai yanzu kuma suna jin cewa za a saki wadannan mutanen
Hakan kuwa zai iya jefa mutanen Shani cikin hatsari
Ga cikakken rahoton daga wakilin Muryar Amurka Haruna Dauda Biu



Dubi ra’ayoyi
Gwamnonin jahohi masu iyaka da Maradi ta jamhuruyar Nijar irin su Katsina da Zamfara da Sokoto da kuma Maradi sun gudanar da wata muhimmiyar ganawa a Maradi, inda suka tattauna game da matsalar tsaro da suke fama da ita a yankunan na su
A kwanakin baya da 'yan bindiga suka addabi yankunan da hare-hare da sace-sacen mutane, shine dalilin da yasa al'ummar wannan yanki na Najeriya, yin gudun hijira zuwa Maradi, inda yanzu haka suke samun kulawa daga hukumomin jihar
Gwamnonin sun tsaya akan zasu tuntubi wadannan mutane da sasantawa,
inji Aminu Wazira Tambuwal gwamnan jihar Sokoto, idan hakan bai samu ba
za suyi anfani da abin da ba a so, wato tsinin bindiga
Shi ma ana shi bangaren gwamnan jihar Maradi Zakari Umaru, ya ce zasu
hada karfi da karfe tsakanin sojojin Nijar da na Najeriya, domin su tunkari
matsalar
Ya ce kuma game da 'yan gudun hijirar na Maradi gwamnonin na
Najeriya sun tabbatar musu da cewa da zarar sun koma gida, za su duba abin da ya dace a kwashe su, su koma garuruwan su
Ana su bangaren 'yan gudun hijirar sunce wannan shine fatansu, na ganin an mayar da su garuruwansu na asali

Saurari cikakken rahoton daga wakiliyar Muryar Amurka Tamar Abari



Dubi ra’ayoyi
Harkar tsaro a Najeriya na cigaba da jan hankalin masana da masu sharhi a kan sha’anin tsaro a Najeriya da ma wajen kasar, masu bada shawarwari a kan hanyoyin da yakamata mahukunta su bi domin ceto kasar daga tabarbarewar tsaro
Wani tsohon dan Majalisar Wakilan Najeriya, mai suna Aminu sani Jaji da yake ziyara a nan Amurka, ya ce sata da garkuwa da mutane da kashe kashe da kuma satar shanu, su ne manyan kalubaloli da ke addabar Najeriya, musamman al’ummar yankin arewacin kasar
Ya ce duk da kokarin da wasu gwamnatocin jihohi suka yi da sauran aiki
Aminu Sani Jaji ya ce bindiga da bindiga ba zai magance wannan matsala ta tsaro a rewacin Najeriya ba, don haka yakamata a fito da wani tsari da zai tantance ayyukan da gwamnatocin suke yi
Ya kuma bada shawarar zama da masu aikata danyen aikin domin fahimtar juna saboda yin hakan zai taimaka
Hon
Jaji ya ce akwai wasu bayanan sirri da ke nuna cewa wasu ‘yan bindigan suna neman su ajiye makamansu saboda suna so su dawo cikin al’umma su fara wata sabuwar rayuwa, don haka irin wannan tsari zai taimaka wurin tattaunawa da su domin su ajiye makaman nasu
Ya ce dole ne gwamnatin tarayya ta shigo da wannan tsari yanda za a yi aiki bai daya, in ba haka ba za a samu sauki a wata jiha amma kuma rikicin ya koma wata jiha
Idan gwamnatin tarayya ta shiga cikin wannan aiki za a samu maslaha
Hon
Aminu Sani Jaji ya yi wadannan bayanai ne a wata hira da Muryar Amurka ga kuma hirar:

Dubi ra’ayoyi
Ganin yadda kwararru ke bayani cewa akwai alaka tsakanin ta'addanci da batun sauya dabi'a, Farfesa Otaki Osana Alananan, na Jami'ar Abuja ya ce a rika bin diddigin irin mutanen da za a dauka aikin jami'in tsaron kasa
Sufeto Janar na 'yansandan Najeriya, Mohammed Adamu, ya ce an ceto 'yan Najeriya 837 wadanda 'yan ta'adda suka yi garkuwa da su sannan an samu nasarar kwato makamai 1,356 a hare haren da jami'an tsaro suka kai a fadin kasar
Hakazalika an kama harsasai dubu 21,300

Kwararre a harkar tsaro na kasa da kasa kuma shugaban kamfanin tsaro na BICON Securities, Kabir Adamu, ya ce abinda ya kamata shi ne a yi kokarin gurfanar da masu laifi a gaban kotu saboda a hukunta su akan laifukan da suka aikata, domin yin haka zai yi nuni ga wadanda ke da niyar shiga wanan hali na ta'addanci cewa ba aiki ne mai kyau ba, saboda haka za su ji tsoron yi, abu na biyu kuma a ja su kusa da jiki domin a yi kokarin sauya masu dabi'a domin an lura yawancin su ba su da ilimin addini ko na boko, saboda haka nuna masu kula yana iya sauya tunanin su
Ganin yadda kwararru ke bayanin cewa akwai alaka tsakanin ta'addanci da batun sauya dabi'a, Farfesa Otaki Osana Alananan, na Jami'ar Abuja ya ce a rika bin diddigin irin mutanen da za a dauka a aikin jami'in tsaron kasa, ba kawai a debi kowane irin mutane ba
Ya bada shawara akan a koma salon daukar aiki da ake yi a baya, inda ake sanin asalin mutum kafin a dauke shi aikin jami'in tsaro, ya ce yin haka zai rage cin hanci da rashawa da ya yi katutu a jami'an tsaron kasar
Shi ma Tsohon Shugaban Hukumar Wayar da kan al'umma ta kasa wato NOA, dakta Mike Omeri, ya ce akwai rashin shugabanci ingantacce saboda haka dole ne a wahala kafin a ja hankalin mutane su rika hadin kai wajen mu'amalar da zata kawo zamantakewa mai ma'ana saboda a rinka fahimtar juna koda a wajen musayar ra'ayi ne
Dakta Omeri yace da shi da wasu 'yan'uwansa suna kokarin fito da tsarin da zai taimakawa shugabanni da al'umma baki daya wajen gyara dabi'unsu
Ya kuma yi fatan yin hakan zai taimaka wajen kawar da kyama da rashin jituwa a tsakanin al'umma


Dubi ra’ayoyi
Wasu Karin Jihohi A Najeriya sun amshi zabin ware fili don kafa tashar zamani ta tsayawar manyan motoci don rage hatsari da samun kudin shiga
Biyo bayan cimma yarjejeniyar da gwamnatin Najeriya ta hukumar shiga yarjejeniya da sassa masu zaman kan su “Concesion Regulatory Commission” kan kafa tashoshin zamani na tsayawar manyan motoci, yanzu an samu karin yankunan Najeriya da su ka aza harsashin kafa tashar
Irin wadannan tashoshin dai na da tagomashi a kasashe masu ci gaban masana’antu, inda a Najeriya wasu garuruwan kan manyan hanyoyi kan zama a cunkushe da manyan motoci da kan dakata don hutawa da hakan kan toshe manyan hanyoyi
Misalan biranen da direbobin manyan motocin kan tsaya sun hada da Obolo-Afor a jihar Enugu, Potiskum a jihar Yobe, Tafa da ke kan hanyar Abuja zuwa Kaduna, Marabar Jos da ma Dikko a Neja, inda kwanan nan wata tankar mai ta kama da wuta har a ka samu asarar rayuka
Gwamnan Yobe, Mai Mala Buni, ya aza harsashin gina irin wannan tasha a garin Potiskum da kullum akalla manyan motoci 400 ke shiga da fita daga garin
Shugaban hukumar kasuwanci ta jiragen ruwa, Hassan Bello, da hukumar sa ke jagorantar aikin, ya ce baya ga rage hatsari, tsarin zai samar da tsaro ga kayan da aka yi oda
Duk da yunkurin dawo da titin dogo, har yanzu kashi 90% na kayan da akan yi oda a raba birane da kauyuka, manyan motoci ke kaiwa
Saurari cikakken rahoton Nasiru Adamu El-Hikaya daga Abuja:

Dubi ra’ayoyi
Yayin da ake fama da matsalar 'yan jagaliya na 'yan shila, yanzu haka wata matsalar da ke kara tada hankulan iyaye itace ta fyaden kananan yara, a lokacin da ake jimamin fyaden da aka yiwa wata karamar yarinya ‘yar shekaru biyar sai kuma ga wata sabuwa
Inda jami’an rundunan tsaron farin kaya ta sibil defense suka samu nasarar cafke wani Malamin Firamare, Nathan Yusuf, da ake zargin ya yiwa wata daliba ‘yar shekaru 12 fyade da har ta samu juna biyu wato ciki
Kwamandan rundunan tsaron farin kaya a jihar Adamawa, Abdullahi Nuruddeen, ya bayyana yadda lamarin ya faru da kuma matakin da za’a dauka
Malam Suleiman Sanda Namtari, baffa yake ga wadda aka yiwa fyaden, ya bukaci abi kadun wannan lamari, domin zama darasi
Yanzu haka dai tuni aka kai yarinyar da aka yiwa fyaden zuwa cibiyar kula da masu larurar fyade da ke asibitin kwararru na Yola, wato Hope Centre
Shima wanda ake zargi da yiwa wannan yarinyar fyaden ya ce ya yi nadamar aikata wannan mummuna abu
Yanzu dai an zura ido aga yadda shari’ar fyaden zata kaya
Saurari cikakken rahoton Ibrahim Abdulaziz daga Yola:

Dubi ra’ayoyi
‘Yan Najeriya na ci gaba da mayar da martani dangane da kisan da ake yiwa ‘yan kasar a can kasar Afirka ta kudu
Yanzu haka dai ‘yan Najeriyar na bayyana mabanbantan ra’ayoyii da kuma matakai akan kamfanonin Afirka ta kudu dake aiki a Najeriya
A jiya ne dai hukumomin Najeriya suka umarci jakadan kasar a Afrika ta kudu da ya koma gida, Inda su-ma mahukunta a Afrika ta kudun suka janye nasu jakadan a Najeriya
Hakan dai na nuna, yadda alakar diplomasiyya ke kara tabarbarewa a tsakanin kasashen biyu
A nasu bangaren, kamfanoni da cibiyoyin hada hadar kasuwanci mallakar kasar Afirka ta kudu a Najeriya kamar Kamfanin Sadarwa na MTN, da kantin Shoprite, na fuskantar kauracewar wasu abokan huldar ‘yan Najeriya
Koda yake tun a shekaranjiya talata kamfanin MTN ya bada sanarwar rufe ofisoshin sa a sassan Najeriya bayan farmakin da wasu a jihar Legas suka kaiwa ofishini, amma kantin shoprite a Kano ya kasance a bude
Ga cikakken rahoton daga wakilin Muryar Amurka Mahmud Ibrahim Kwari




Dubi ra’ayoyi
Kungiyar ta yi Allah wadai da kashe 'yan Najeriya a cikin wata sanarwa da ta raba wa manema labarai, kafin daga bisani ta yi musu karin bayanin matsayinta akan wannan abu da yaki ci yaki cin yewa na abka wa 'yan Najeriya a kasar Afurka Ta Kudu
Kungiyar kwadago ta kamfanoni masu zaman kansu TUC ta nuna matukar damuwa ga yadda 'yan Afurka Ta Kudu su ka far wa 'yan Najeriya da cin zarafi har ma da kisa, duk da yadda Najeriya ta taimaki kasar ta samu 'yanci daga wariyar launin fata
Jami'in kungiyar, Nuhu Toro, ya yi karin bayani bayan sanarwa da kungiyar ta rabawa manema labaru
Toro ya ce akwai lokacin da ta kai ga ma'aikatan Najeriya su ka tara gudunmawa su ka aikawa kungiyar gwagwarmayar bakaken fata ta ANC karkashin marigayi Nelson Mandela
Sai dai kungiyar TUC ta bukaci shugaban Afirka ta Kudu, Cyril Ramaphosa, ya dau matakan hana bata gari kai hari kan 'yan Najeriya da al'ummar wasu kasashen da ke zaune a kasar
Duk da haka, TUC ta ce ba daidai ba ne huce haushi da wasu matasan Najeriya su ka yi kan kamfanin sadarwa na MTN da kasuwar Shoprite duk mallakar 'yan Afurka Ta Kudu a manyan biranen Najeriya
Saurari cikakken rahoton Nasiru Adamu El-Hikaya daga Abuja:




Dubi ra’ayoyi
Sakamakon farko na binciken da wakiliyar Majalisa Dinkin Duniya, Agnes Callamard, ta yi, ya yi kira akan a gaggauta kawo karshen ta'addanci a Najeriya

Agnes Callamard ta ce Najeriya na fama da ayyukan ta'addanci masu suna daban daban da suka hada da Boko Haram, rikicin makiyaya da manoma, garkuwa da mutane, ‘yan bindiga da rikicin mabiya mazhabar Shi'a

Agnes ta ce hankalinta ya tashi matuka da abinda ta gani a Najeriya, saboda haka akwai bukatar a dauki matakin gaggawa domin kawo karshen ayyukan ta'addanci da su ke kara mamaye kasar, musamman a cikin shekaru goma sha biyar da suka gabata zuwa yanzu
Callamard ta ce idan an bar rikicin da ke faruwa a Najeriya ya ci gaba a haka ba tare da daukan mataki ba, lamarin zai shafi gaba daya kasashen Afrika saboda da irin rawar da kasar ke takawa
Agnes ta ce ta yi maraba da batun ruga, duk da cewa shiri ne da zai dauki lokaci kafin aci moriyar sa, tare da fatan za’a gindaya matakan tsaro a jihohin da abin ya shafa idan har an kai ga yin wannan shirin na ruga

Kazalika, ta yi Allah wadai da abinda ta kira mugunta da cin zali da ‘yan sanda da sojoji ke yi a fadin Najeriya da kuma tsarin kama karya
Agnes Callamard ta ce Najeriya matsakaiciyar kasa ce saboda haka ta nemi mahukuntan kasar su dau kwararan matakai na kawo karshen wadanan rikice rikice domin ci gaba da kuma raya al'umma
Sannan ta kuma a cewar ta Majalisar Dinkin Duniya ba ta Shirin dauki wani mataki na horar wa akan Najeriya
Wannan shi ne sakamakon bincike na farko tun shekarar 2006

Saurari cikakken rahoton Medina Dauda daga Abuja:

Dubi ra’ayoyi
Jihar Zamfara ta zama ta farko a duk fadin Najeriya wajen fara kaddamar da shirin Ruga da za a tsugunar da Fulani makiyaya da ma sauran al'umma masu yin kiwo a duk fadin jahar
Gwamnatin tarayyar Najeriya ce ta soma fito da wannan tsarin na kakkafa rugage domin tsugunar da Fulani makiyaya, da zummar kauce wa yawace-yawacensu, wanda ake hasashen na zamowa musabbabin tashe-tashen hakula da kalubalen tsaro
Sai dai yunkurin na gwamnatin tarayya ya hadu da kakkausan suka da rashin amincewa daga wasu sassan kasar, ciki kuwa har da shugabannin kungiyoyin Fulani da ake abin dominsu, lamarin da ya sa gwamnatin ta dakatar da shi
Amma tuni wasu gwamnatocin jihohin Arewa, musamman masu fama da kalubalen tsaro, suka sha alwashin cigaba da wannan shirin, a zaman wani sashe na hanyoyin magance tashe-tashen hankali da ake ta’allakawa da Fulani ‘yan bindiga
Jihar Zamfara, wacce ta dade tana fama da ayyukan na ‘yan bindiga, ta kasance ta farko wajen aiwatar da shirin, wanda gwamnan jihar Sokoto, Aminu Waziri Tambuwal, ya kaddamar a matsayin babban bako na musamman, a kauyen Ranji da ke cikin karamar hukumar mulki ta Maradun
Gwamana Tambuwal ya kara da cewa wannan zai nuna kula ga irin rayuwar da makiyaya suke ciki wadda tana tattare da hatsari kuma da rashin kulawa inda aka fito, zai basu kwanciyar hankali na cewa gwamnatin ta maida hankali don inganta rayuwar su
Mu’assasin aikin na ruga, gwamnan jihar Zamfara, Muhammad Bello Matawalle, yayi bayanin dalilan da suka haifar da kafa rugagen na Fulani
Matawalle ya ce aikin kafa rugagen Fulani na da manufar kyautata rayuwar al’ummar Fulani, makiyaya har ma da hausawa, ta yadda za su dace da wannan zamani da muke ciki
Babban matsalar da muke ciki shine yawaitar munanan tashe-tashen hankula da ba’a taba ganin irinsa ba, wadanda aka gano cewa sun samo asali ne sakamakon rashin guraren kiwon dabbobi, da kuma hanyoyin dabbobin
Da wannan, muke fatan wanzar da nasarar da muka samu ta dawo da zaman lafiya a jihar Zamfara
Su ma fulanin da suka halarci taron sun bayyana jin dadinsu da wannan shirin, kuma sun yi kira ga gwamanati da ta maida hankali wajen gina musu makarantu, hanyoyi da kuma asibitoci
A karkashin shirin, za a samar da rugagen Fulani uku a jihar ta Zamfara, daya a kowace mazabar dan majalisar dattawa, inda kowacce za ta ci kudi naira miliyan dubu 2 da 800 (wato biliyan 2
8), kowacce kuma zata hada da giggina gidaje da samar da manyan hurumin kiwo, da makarantu da asibitoci da dai sauran abubuwan more rayuwa
Saurari cikakken rahoton Murtala Faruk Sanyinna daga Gusau:



Dubi ra’ayoyi
Shugaban Najeriya Muhammadu Buhari ya yi suka da kakkausan lafazi a kan irin kiyayya da musgunawar da ake yi wa ‘yan Nigeria a kasar Africa ta kudu, wadda Najeriya ta taimaka ma ta ainun a zamanin wariyar launin fata

Shugaban ya nuna bacin ransa ne a ganawar da ya yi da jakadan kasar Africa Ta Kudu da Ministan Harkokin Wajen Nigeria Geoffrey Onyeama a fadar gwamnati a Abuja
Shugaba Muhammadu Buhari ya ce Najeriya ba za ta nade hannu ta ga ana cin zarafin al’ummarta ba
Za ta daukin matakin ganin an kawo karshen wannan batu da ake Allah wadai da shi a Najeriya
Tuni shugaba Buhari ya aike da wakilinsa na musamman don ganawa da Shugaban Africa ta kudu Cyril Ramaphosa a kan kukan Najeriya da kuma neman matakan da za a dauka domin a kawo karshe wannan kashe kashen da kuma ta’adin da ake yi wa ‘yan Najeriya
Da ya ke yi wa manema labarai bayanin bayan an kammala taron, Ministan Harkokin Wajen Najeriya Geoffrey Onyeama, ya ce ana bukatar za a biya diyya kuma a tabbatar da an hada jami’an tsaron Najeriya sun yi kafada da kafada da jami’an tsaron Afrika ta Kudu domin an tabbatar da adalci dangane da wannan lalura
Minista Onyeama ya ce ana duba yiwuwar tura jami’an tsaro daga Najeriya su je Afrika ta Kudu ta ofishin jakadancin Najeriya dake can, kana su yi aiki tare da jami’an ‘yan sandan kasar, abin da muke ganin cewa zai kasance muhimman matakai da za su kawo karshen hallaka ‘yan Najeriya a nan gaba a Afrika ta Kudu
Ga rahoton Umar Farouk Musa daga Abuja:

Dubi ra’ayoyi
Matafiya da ke amfani da jirgin kasa daga Kaduna zuwa Abuja su na shan matukar wahala kafin su samu sayen tikiti
Wasu ma bayan ture-yuren ba su samun damar sayen tikitin saboda rashin gakiya a tsarin sayar da tikitin, a cewar masu zargi

Tashar jirgin kasa ta Rigasa dai ta zama dandalin daru a 'yan kwanakin nan saboda yadda wasu matafiya kan kwashe yini ba tare da sun sami tafiya Abujan ba

Wasu daga cikin matafiya dai na ganin son rai ne ke kawo cunkoson; wasu kuma na danganta matsalar da tabarbarewar tsaro
Mallam Mohammed da ya yini a tashar jirgin ya ce ya yi iya kokarinsa domin ya samu tikiti amma kuma abu ya ci tura, lamarin da ya alakanta da yawan cunkoson matafiya a tashar
Wasu mata da su kuma suke neman tikiti sun yi korafi kan gaza samun tikitin tafiya Abuja, inda su ke zargin cewa ana cuwa cuwar tikitin, kana wasu kuma sun saye tikitin amma kuma jirgi ya tashi ya bar su

Kokarin jin ta bakin jamai'an hukumar jiragen kasan da ke Rigasa dai ya ci tura saboda sun ce ba a basu ikon magana da 'yan jaridu ba
Sai dai wani ma'aikaci da ya boye sunan shi ya ce cunkoson dai ya samo asali ne daga matsalar tsaro

Jirgin kasan dai kan tashi daga Kaduna zuwa Abuja kullum da safe, rana, da yamma amma duk da haka wasu matafiya kan yini ba tare da sun samu lafiya ba

Ga dai rahoton Isah Lawal Ikara daga Kaduna:

Dubi ra’ayoyi
Hukumar yaki da cin hanci ta Najeriya a shiyyar Benin, tare da hada kai da abokan ta'annatin ta da ke Amurka, ta ce ta kama wata mata mai damfara ta yanar gizo
Matar dai wacce EFCC ta kama da ke jerin mutanen da hukumar binciken manyan laifuka ta Amurka FBI ke nema, ta yi amfani da hanyar musanya kudi ta yanar gizo
Shugaban EFCC shiyyar Benin Mukhtar Bello yace an kama matar, waddda bai ambaci sunan ta ba, da take damfara ta hanyar musayar kudin BITCOIN, inda ta kan tara bayanai jagororin kamfanoni, ko kasuwanci masu hulda da ketare ta turawa 'yan uwan hadin bakin ta na Amurka, da ke aiwatar da damfarar
Dama shugaban hukumar yaki da cin hancin Ibrahim Magu, ya bugi kirjin kama 'yan damfarar duk da sukar da hukumar ke sha na zabar wadanda ta kan yi wa dirar mikiya, da kyale wasu da ke danyen ganye, da gwamnati
EFCC ta ce ta samu motocin alfarma a wajen matar kuma za ta gurfanar da ita a kotu a nan Najeriya bayan kammala dukkan bincike
Ga cikakken rahoton daga wakilin Muryar Amurka Nasiru Adamu El-Hikaya




Dubi ra’ayoyi
Kungiyoyin Yaki da Cin hanci da rashawa da kuma kare hakkin dan Adam, irin su SERAP da EIE da kuma wasu ‘yan kishin kasa su 6,721 ne, suka amince da su shigar da kara akan yadda ‘yan Majalisar dokoki a Najeriya, da za su kashe kudi har Naira biliyan 5 da rabi, wajen sayan motocin hawa
Kungiyoyin sun ce, sun shigar da kara ne akan cewar, suna so a haramta wa Majalisar kashe wadannan Kudade, saboda ya sabawa kashi 57 cikin kashi na 4 na tsarin sayen kayan amfani na shugabanin Majalisar Dokokin kasa, da aka kirkira a Kundin Tsarin Mulkin Majalisar, a shekara 2007
Kungiyoyin sun ce ya zama wajibi Majalisar ta zabge yawan adadin kudaden da suke so su sayi motocin da su
Daya cikin 'ya'yan Kungiyoyin Salihu Dantata Mahmud, ya ce, ba zai yiwu suna ganin talauci da yunwa, da rashin biyan kudaden makarantan yara, da rashin magunguna, sannan su yi shiru ba, domin ai an zabe su ne domin su yi dokoki da za su canja rayuwar al'umma ba kashe kudadede barkatai ba
Shima Komred Bako Abdul, wanda ya wakilci kungiyar CAMPAIGN FOR DEMOCRACY a lokacin shigar da karar ya ce, almubazaranci ne barin ‘yan Majalisar su sayi motoci na yawan wadannan kudade
Ya ce, ‘yan Majalisar su yi maza-maza su janye wanan kuduri na sayen motoci domin su wakilan mutane ne ba wakilan kansu ba ne
Barista Mainasara Ibrahim Umar ya yi karin haske akan abinda doka ta tanada game da irin wannan mataki na kashe makudan kudade duk shekaru hudu inda yake cewa, babu wata doka da ta tanadi kashe irin wadannan kudade, hasali ma su ‘yan Majalisar ne suka yi dokoki iri daban daban domin kare dukiyar al'umma, amma kuma su ne suke kokarin karya dokokin
Ga rohoton Wakiliyar muryar Amurka, Medina Dauda, Daga Abuja Najeriya


Dubi ra’ayoyi
Kungiyoyin yaki da cin hanci da rashawa da kuma kare hakkin dan Adam irin su SERAP da EiE da kuma wasu ‘yan kishin kasa su 6,721 sun amince a shigar da kara kan yadda ‘yan majalisar dokoki a Najeriya za su kashe kudi har Naira biliyan 5 da rabi wajen sayen motocin kawa
Kungiyoyin sun ce sun shigar da kara ne akan suna so a haramta wa majalisar kashe wadannan kudade, saboda ya saba wa kashi na 57 karamin kashi na 4 na tsarin sayayyar kayan amfani na shugabanin majalisar dokokin kasa da aka kirkira a kundin tsarin mulkin majalisar a shekara 2007
Kungiyoyin sun ce ya zama wajibi majalisar ta zabge yawan adadin kudaden da suke so su sai motocin da su
Daya cikin 'ya'yan kungiyoyin, Salihu Dantata Mahmood, ya ce ba zai yi wu suna ganin talauci da yunwa da rashin biyan kudaden makarantan yara da rashin magunguna yana daidaita mutane sannan su yi shiru ba, domin ai an zabe su ne domin su yi dokokin da za su canja rayuwar al'umma ba kashe kudade barkatai ba
Shi ma Komred Bako Abdul, wanda ya wakilci kungiyar Campaign for Democracy a lokacin shigar da karar ya ce almubazaranci ne barin ‘yan majalisar su sayi motoci na yawan wadannan kudade
Ya kara da cewa, ‘yan majalisar su yi maza-maza su janye wannan kuduri na sayen motoci domin su wakilan mutane ne ba wakilan kansu ba ne
To wai menene doka ta tanada ne a game da irin wannan mataki na kashe makudan kudade duk shekaru hudu? Barista Mainasara Ibrahim Umar, ya yi karin haske inda yake cewa babu wata doka da ta tanadi kashe irin wadannan kudade, hasali ma su ‘yan majalisar ne su ka yi dokoki iri daban- daban domin kare dukiyar al'umma, amma kuma su ne suke kokarin karya dokokin
Kokarin jin ta bakin 'yan majalisar ya cutura domin kowanne aka tunkare shi da batun sai ya ki yin magana
Saurari cikakken rahoton Medina Dauda daga Abuja:


Dubi ra’ayoyi
Cibiyar binciken magunguna daga tsirrai ta Afirka da ke jami’ar Jos, ta kirkiro rigakafin da zai kare mutane da dabbobi daga dafin sarar maciji
A cewar masanan, rigakafin zai kuma kare mutane daga dafin kunama, gizo-gizo, kudan zuma da makamantansu
Jagorar masu binciken, Farfesa John Aguiyi, ya ce ya fara gudanar da binciken rigakafin ne saboda rage rasa rayuka da sarar macizai ke haddasawa
A cewar, Farfesa Abraham Dogo, rigakafin zai magance dafin kowane irin nau’in maciji
Shi ma Farfesa Abwoi Madaki, ya ce rigakafin mai suna COVI-PLUS, allura ce da aka samar don kariya
Saurari cikakken rahoton Zainab Babaji daga Jos:

Dubi ra’ayoyi
Gwamnatin jihar Legas ta yi watsi da wani rahoto da wani sashen bincike da bin diddigi na mujallar tattalin arziki ta Landon, mai suna Economist Intelligence ta fitar, dake aiyana birnin a matsayin wanda yafi kowane birni rashin tsaro, da hatsari a duniya, daga cikin birane 60 da ta yi nazari akan su
A wata sanarwa da kwamishinan yada labarai na jihar Gbenga Omotosho ya
fitar, ya baiyana rahoton a matsayin soki burutsu, kuma mara tushe balle
madafa
To ko yaya al’ummar jihar ta Legas suka ji da wannan rahoto? A bayanin da suka yiwa wakilin Muryar Amurka, wasun su kamar wani malami, ya ce kokadan bai yarda da wannan rahoto ba, da a kace wai Legas ita ce mafi karancin tsaro a duniya, bayan akwai wasu jihohi da suka fi wannan jiha rashin tsaro
A can baya ma dai an sha fitar da rahotanni makamantan wannan wanda
gwamnati da al’ummar kasa ke baiyana su a matsyain na son kai
A saurari cikakken rahoton daga wakilin Muryar Amurka Babangida Jibrin


Dubi ra’ayoyi
Wasu mahara sun kai hari
Kamar yadda rahotanni suka tabbatar mahara sun yi dirar mikiya a garin Takum na anguwar Abakwa dake kan hanyar Wukari Road, inda suka bude wuta, kuma rayuka fiye da goma suka salwanta
Wannan al'amarin ya farune dalilin rikicin dake tsakanin al’ummar Jukun da Tibi, da yaki karewa, lamarin da ke ci gaba da janyo asarar rayuka da dukiya
Wakilin Muryar Amurka Ibrahim Abdul'aziz ya tuntubi shugaban riko na karamar hukumar, Mista Shiban Tikari, wanda ya tabbatar da aukuwar harin, inda ya ce an samu asarar rayuka
To sai dai kuma a martani, shugaban kungiyar al’ummar Tibi na Taraba Cif Dahida ya musanta zargin cewa su suka kai harin
A cewar kakakin rundunar 'yan sandan jihar Taraban DSP David Misal, tuni aka tura karin jami’an tsaro zuwa garin Takum
Ga cikakken rahoton daga wakilin Muryar Amurka Ibrahim Abdul'aziz


Dubi ra’ayoyi
Hukumar Alhazan Najeriya NAHCON ta bukaci alhazai su guje wa keta ka’idar nauyin jakar hannu kilogiram takwas da babbar jaka kilogiram 32 don guje wa asarar kayan da su ka kara
Duk kayan da aka saya musamman wadanda ba a yarda a shiga da su jirgi ba irin karafuna, wukake har ma da gorunan ruwan zamzam, a kan karbe su a filin jirgin da hakan ke jawo asarar da za a iya kauce ma ta
Shugaban Hukumar Alhazan Abdullahi Mukhtar ya bayyana nau’in kayan da ba su dace alhazan su dauka ba, ciki har da ‘yan tsakuwoyin muzdalifa
Ya ce akwai abubuwa da dokokin su ka yarda a shiga dasu a cikin jirgin sama, a don haka duk wani abu sabanin abubuwan da doka ta gindaya za a kwace

Shi ma jami’in tsaron alhazan Bashir Jazuli ya koka ga yadda musamman alhazai mata kan shake jikinsu da kaya da hakan kan jefa hatta rayuwarsu a hatsari
Ya bayyana takaici a kan yanda alhazai tsofaffi ke kuka a filin jirgi idan aka kwace musu kaya saboda sun saba ka’ida ta daukar kayan da bai fi kilo takwas ba
Bashir Jazuli ya yi kira ga wakilan alhazai na jihohi da na kananan hukumomi da su wayar da alhazan yankunansu domin guje wa irin wannan asara
Yanzu dai Hukumar Alhazan ta dawo da alhazai fiye da dubu ashirin gida a sawun jirage 42, da hakan ke nuna kimanin rabin alhazan sun dawo
Ga dai rahoton wakilinmu Saleh Shehu Ashaka daga Abuja:

Dubi ra’ayoyi
Gamayyar kungiyoyin matasan arewacin Najeriya ta mayar da martani a kan matakin da gwamnatocin jihohin Lagos da Rivers suke daukawa a kan wasu 'yan arewa mazauna jihohin biyu, lamarin da al’ummar arewa ke bayyana matukar damuwa a kai
A makon jiya ne gwamnatin Lagos ta kama tare da tsare wasu 'yan jihar Jigawa su 121 da suka tafi ci rani Lagos, a dai-dai lokacin da al'ummar Musulmin Jihar Rivers, wadanda galibinsu 'yan arewa ne, suka koka a kan matakin gwamnatin jihar na rusa masallacinsu na Juma'a a birnin Fatakol bisa ikirarin cewa, an gina shi ba bisa ka'ida ba
Wannan lamari ya kai gamayyar kungiyoyin matasan arewacin Najeriyan ga shirya taron manema labarai a Kano domin kira ga hukumomin jihohin biyu su daina cin zarafin ‘yan arewa da ke zaune a jihohin nasu
Shugaban gamayyar kungiyoyin ya bayyana rashin jin dadinsu ga yanda gwamnatin tarayya ta kama baki ta yi shuru a kan wannan batu, alhali ita ce keda hurumin ta shiga ta kwato wa duk dan kasa ‘yancinsa wanda kundin tsarin mulkin Najeriya ya basu cewa zasu iya zama a ko ina a cikin kasar
Kungiyoyin matasan arewa sun yanke shawarar sa kafar wando daya da gwamnati wurin; an hana baiwa kamfanonin ‘yan kudu kwangila a arewacin kasar
Sun ce za su yi amfani da dokokin kasar wurin tabbatar da ganin an daina baiwa ‘yan kudu ayyukan kamar yanda su kuma suke hana ‘yan arewa a yankunansu
Tuni dai shi ma tsohon gwamnan Kano Sanata Ibrahim Shekarau ya bayyana damuwa game da matakin, yana mai cewa, zai gabatar da batun a zauren Majalisar Dattawa kasar domin daukar mataki
To amma a hira da wakilin sashin Hausa a Kano Mahmud Ibrahim Kwari, bayan taro da manema labarai a Kano, wakili a kwamitin amintattu na gamayyar kungiyoyin na arewa, Alhaji Ashiru Shariff ya ce kungiyar ba za ta lamunta da matakin gwamntocin jihohin biyu ba
Ga dai hirar tasu:

Dubi ra’ayoyi
‘Yan arewa da Masu fafutikar kare hakkokin bil’adama a Najeriya sun dora laifin tururuwar da matasan arewa Majiya karfi ke yi zuwa Kudu maso yammacin Najeriya domin “Ci Rani” akan shugabannin Arewa marasa hangen nesa
Wannan zargi na zuwa ne bayan kama wasu matasa ‘yan arewacin kasar da aka yi a karshen makon jiya su 123 bayan shigowar su birnin Legas
Koda yake, tuni rundunar ‘yan sandan jihar Legas ta saki matasan ‘yan asalin jihar Jigawa da tun farko aka kama bisa zargin cewar watakila masu mugun nufi ne suka shiga birnin
Kakakin rundunar ‘yan sandan jihar Legas DSP Bala Elkana, yace lallai an kama matasan kuma kwamishinan ‘yan sanda bai bata lokaci ba ya tura jami’an ‘yan sanda domin su gudanar da bincike
Bayan binciken sun gane matasan ba su da wani mugun nufi akan al’ummar jihar, sun zo ci rani ne kawai, a cewar DSP Elkana
Alhaji Ado Dansudu, shugaban kungiyar ‘yan arewa a Legas, ya bukaci a kama wadanda suka gabatar da wannan zargin ya kuma dora laifin akan wasu shugabannin arewa da basa tallafawa ‘yan yankin su
Su ma masu kare hakkokin bil’adama irin su Musa Jika na kungiyar Amnesty international ya ce irin wannan kamen da aka yi cin zarafi ne na bil’adama wanda bai kamata hukumomi su zura ido su na kallo ba
Ya kuma yi kira ga shugabannin arewa akan su tashi tsaye wajen samar da aiki da tsaro ga al’ummarsu domin hana su zuwa ci rani
Ga karin bayani cikin sauti daga Babangida Jibrin


Sabon ministan aikin noman Najeriya, Sabo Nanono ya ce jamhuriyar Nijar ta fi Najeriya mallakar ingantaccen irin shuka duk da yadda Nijar din ke da yankin hamada mai fadi
Dubi ra’ayoyi
Sabon ministan aikin noman Najeriya, Sabo Nanono ya ce jamhuriyar Nijar ta fi Najeriya mallakar ingantaccen irin shuka duk da yadda Nijar din ke da yankin hamada mai fadi
Minista Nanono wanda ya fara aiki ba da dadewa ba, na wannan bayanin ne a wani taron hukumar bunkasa ingantaccen iri ta Najeriya da aka yi
Ministan ya nuna damuwa akan cewa akwai hukumomin bincike da masana kan lamuran noma amma labari kawai a ke yi ba a samar da iri mai inganci da zai kai harkokin noma gaba kamar yadda Indiya ta yi nasarar zama mai nomawa da fitar da alkama kasashen ketare
Haka kuma, Nanono ya nuna damuwa akan yadda ba a maida hankali akan wani itace mai albarka wato iccen gawo wanda bayan samar da taki, ya kan taimaka wajen yaki da hamada
Ministan ya kuma ce a Nijar ko kai dan gidan Firai minista ne ba ka isa ka sare iccen gawo ba, amma ga shi nan ‘yan Nijar su na shigowa Najeriya su na kada iccen
Bayanan ministan da alamu sun tsumar da mambobin hukumar kula da irin don su na ganin Najeriya na kan gaba da kasashen da ministan ya ambata a bangaren samar da iri mai inganci
Daya daga cikin mambobin kula da hukumar, Ibrahim Musa, ya ce in a na maganar Najeriya wajen iri ko noma ba za a dauko missalin wata kasar makwabta ba
Gabanin Najeriya ta gano fetur, kasar na dogara ne akan noma da kiwo amma yanzu ba a ma ga maciji tsakanin manoma da makiyaya

Dubi ra’ayoyi
Bankin raya masana’antun Najeriya ya nuna rashin amincewa da bukatar masu gasa burodin rogo, ya yafe bashin da su ka karba na Naira biliyan 3
4 don bunkasa wannan sana’a
Lamunin dake samarda da fulawar rogo da kamfanonin burodi ke amfani da shi, ya faro ne daga shekara ta 2008, lokacin da gwamnatin Najeriya ke son fadada masana’antun sarrafa kayan noma na Najeriya
A taro kungiyar masu gasa burodin rogon a Abuja, daraktan sashen hana asara na bankin Dr
Ezekiel Oseni, yace gwamnati ba za ta yafe bashin hakanan ba, domin kamfanoni 5 ma sun rufe aiki ba tare da biyan bashin ba
Oseni yace duk sana’a ta na da kaddarar samun asara, amma ba za a goge bashin ba, don hakan zai hana gwamnati samun damar ba wa wasu ‘yan kasuwar lamunin
A zantawa da gidan talabijin na BEN AFRICA, shugaban bankin Olukayode Pitan ya fadi dalilan da a ke ganin, su suka sa mutane kasa dawo da lamunin
Alhaji Adamu Hassan na kungiyar ‘yan kasuwar arewacin Najeriya wanda su ka yi ta gwagwarmayar neman lamunin bankin masana’antun ba su samu ba, yace rashin nazarin inda bankin zai ba da lamunin ne ya jawo rashin biyan
Bankin na tallafawa masana’antu na da tsarin irin sauran cibiyoyin gwamnati da ba sa samar da riba
Ga cikakken rahoton daga wakilin Muryar Amurka Nasiru Adamu El-Hikaya



Dubi ra’ayoyi
Shugaban Najeriya, Muhammadu Buhari, ya ce bukatar yaki da ‘yan fasakwabri ta sanya shi ba da umurnin rufe kan iyakar Najeriya da Jamhuriyar Benin
Shugaban na magana ne a taron raya tattalin arzikin Afirka a Japan, yayin da ya ke ganawa da shugaban Benin, Patrice Tallon, da ke cewa rufewar na kawo koma baya ga kasarsa
Shugaba Buhari ya ce illar ‘yan sumoga musamman kan shigo da shinkafa na kawo nakasu ga aikin noman shinkafa a cikin gida, amma duk da haka ya ce zai duba yiwuwar bude iyakar nan gaba kadan bayan ganawa da shugaban na Benin da na Jamhuriyar Nijar, Muhammad Issoufou
Tun farkon gwamnatin Buhari ya ba da umurnin rufe kan iyaka ta kasar musamman don hana shigo da shinkafa da zummar raya noman shinkafar a gida
Shugaban Hukumar Hana Fasakwabri, Hamid Ali, ya ce dalilan ma har da na rashin kayan aikin gwada ingancin shinkafar
Masanin tattalin arziki Yushau Aliyu na da ra’ayin rashin ribar rufe iyakar ya fi ribar yawa
Yanzu dai a kasuwannin Najeriyar akwai shinkafar da ake sarrafawa cikin gida rufe a buhuna masu sheki duk da ba lallai ne shinkafar na da marmari a abinci ba, ko farashi mai matukar rangwame
Saurari cikakken rahoton Nasiru Adamu El-Hikaya daga Abuja:

Dubi ra’ayoyi
Wannan karin da Amurka ta yi yana zuwa ne bayan da gwamantin kasar ta nemi gwamnatin Najeriya da ta duba karin kudin izinin shiga kasarta, wato biza, da ta kara wa Amurkawa, inda ta nemi a rage shi
Gwamnatin Amurka ta kara kudin samun izinin shiga Amurka, biza, matakin da ta baiyana da rama wa kura aniyarta kan yadda gwamnatin Najeriya ta kara kudin shigowa Najeriya ga Amurkawa
Ofishin jakadancin Amurka a Abuja ya fitar da sanarwar ta karin da kebantacce ne daga asalin kudin biza da ake caji da zai shafi ‘yan Najeriya da ke son shigowa Amurka daga kowace kasa ta duniya
Sanarwar ta kara da cewa tun farkon bara gwamnatin Najeriya ta kara kudin shigowa kasar ta ga Amurkawa, kuma Amurka ta dau matakan jan hankali don janye karin amma hakan bai yiwu ba har bayan watanni 18
Sai dai karin da Amurka ta yi ya kama daga dala 80 zuwa dala 303
Bashir Baba, wani tsohon jami'i a ma’aikatar wajen Najeriya, ya ce ba wani abun tada hankali kan karin don dama zuwa Amurka na wadanda su ka shirya ne
Kazalika jami’in walwala na jam’iyyar APC mai mulki a Najeriya, Ibrahim Masari, ya ce hakan bai daga mu su hankali ba don bai shafi kasashen da talakawa su ke zuwa don ibada ba
Ba a taba samun musayar kausasan kalamai tsakanin Najeriya da Amurka ba don ba mamaki yadda kasashen biyu ke da muradu na musamman a huldarsu ta kasuwanci da diflomasiyya
Wani rahoto ya bayyana cewa a shekarar 2017 kadai 'yan Najeriya sun kashe Naira biliyan 17 wajen neman biza ta shiga Amurka
Kazalika kudin ko da mutum bai samu nasara ba ba za a mayar ma sa da su ba
Saurari cikakken rahoton Nasiru Adamu El-Hikaya daga Abuja:

Dubi ra’ayoyi
Gwamnatin Najeriya ta shafe shekaru tana neman hanyar warware rikicin dake tsakanin manoma da makiyaya game da wuraren kiwo, rikicin da ya lakume rayukan dubban mutane
Wannan rikicin ya fi shafar yankin tsakiyar kasar da ya dade yana fama da rikice-rikice, amma kwanan nan gwamnati ta bullo da wani shiri na samar wa makiyaya wurin kiwo, da nufin kawo karshen rikice-rikicen
Amma wannan shiri na gwamnati, da aka ke kira RUGA yana fuskantar kalubale
Rikici tsakanin makiyaya da manoma a Najeriya ya samo asali ne tun shekaru da yawa da suka gabata
Karin yawan jama'a, birni da kuma kwararowar hamada, Wanda ke haifar da karuwar canjin yanayi sun Kara dagula rikici
Fiye da mutane 3,600 ne suka rasa rayukansu a wannan rikicin akan filayen kiwo, tsakanin shekarar 2015 zuwa 2018
Sannan duban mutane suka rasa matsugunansu
Gwamnati ta ce kafa wuraren kiwon shanun, ko Ruga ga makiyaya zai magance matsalar
"Garba Abari, babban daraktan hukumar wayar da al’umma na kasa, ya ce, Abin da aka yi niyyar yi shi ne kawai a samo wata hanya ta takaita rikicin manoma da makiyaya
"

Dubi ra’ayoyi
A Najeriya wani lauya dan kabilar Ibo ya nemi wata kotun tarraiya da ke Abuja, ta tilasta wa kasar Ingila ta yi maza ta dawo da shugaban haramtacciyar Kungiyar IPOB Nnamdi Kanu zuwa Najeriya domin ya fuskanci shari'a
Karar da wani lauya mai suna Donald Okonkwo ya shigar, ya hada da Ofishin Jakadancin kasar Ingila, da shugaban Hukumar Tsaro ta Farin Kaya, da kuma Ministan Shari'a na Kasa
Donald Okonkwo ya ce ya shigar da karar ne saboda a yi maza a dawo da Nnamdi Kanu ya fuskanci shari'a, saboda hare haren da haramtacciyar Kungiyar sa ta IPOB ta kai akan mutanen
Daga cikin wadanda IPOB ta kai wa hari a 'yan kwanakin baya, akwai tsohon mataimakin shugaban Majalisar Dattawan Najeriya Ike Ekwerenmadu a kasar Jamus
Sanan kuma kungiyar ta ci gaba da barazanar damke shugaban kasa Muhammadu Buhari, da a yanzu haka ya ke kasarJapan da kuma Gwamnoni da wasu manyan mutane da ke tafiye tafiye zuwa kasashen waje daga Najeriya
A lokacin da yake nazari akan batun shigar da karar Barista Mainasara Ibrahim Umar ya ce duk da cewa shigar da irin wanan kara hurumi ne na Ministan Sharia, amma babu dokar da ta hana 'dan Kasa mai kishin kasa ya dauki irin wannan mataki
Asali ma kungiyar da wanan shugaba na IPOB ke tinkaho da ita, haramtacciya ce
, kuma akwai dokokin da suka bada hurumin a dawo da duk wani wanda yake kulla ta'addanci, a duk wata kasa kamar yadda shi Nnamdi Kanu yake aikatawa da bata wa kasa suna
Ibrahim Musa sakataren wata kungiya da ke sa ido akan harkokin cin hanci da rashawa da bada shugabanci mai kyau, wato a turance Global Watch Against Corruption and Bad Leadership Initiative, ya ce hujojjin da wannan lauya ya bada a lokacin da ya shigar da karar abu ne mai kyau
Amma da ya shigar da karar a Majalisar Dinkin Duniya, da ya fi ma'ana domin akwai wasu take-take da kasar Ingila ke yi a fagen diplomaciya
Amma mai fashin baki a al'amuran yau da kullum, kuma dan jarida mai zaman kansa Bashir Baba, ya ce lallai dawo da Kanu Najeriya yana da muhimmanci saboda yana ci gaba da bata wa kasa suna a duk kasar da ya tafi, domin Kanu ya zamar wa Najeriya annoba
Tunda aka bada belin Nnamdi Kanu a shekara 2018 ne, ya gudu zuwa kasar Isra'ila, daga baya kuma aka ganshi a cikin kasar Ingila inda yake gujewa shari'a da Gwamnatin Tarraiya
A saurari cikakken rahoton daga wakiliyar Muryar Amurka Medina Dauda

Dubi ra’ayoyi
Hukumar tsaro ta farar hula a jihar Nasarawa ta yi nasarar kwato wasu mutane bakwai da barayi suka yi garkuwa da su, a lokacin da barayin suka tare matafiya, a makon jiya, ciki har da mataimakin gwamnan jahar, Dakta Emmanuel Akabe
Kwamandan rundunar tsaro ta farar hula Civil Defence a jihar Nasarawa, Muhammad Gidado Fari ya ce ‘yan kundunbalar hukumar ne suka ceto wadanda aka yi garkuwa da su, sai dai masu garkuwan sun arce da gudu kafin jami’an nasu su isa dajin
Daya daga cikin wadanda aka ceton ya ce sun sha azaba na tafiya mai nisa cikin daji da rashin abinci, hatta ma sai da suka biya kudin fansa
A halin da ake ciki dai rundunar ‘yan sandan jahar Nasarawa ta ce ta damke mutane uku da ta ke zargi da fashi da makamin da yayi sanadin mutuwar jami’anta uku da ke tsaron lafiyar mataimakin gwamnan jihar da wasu mutane biyu
Zainab Babaji na dauke da Karin bayani a cikin wannan rahoto:

Dubi ra’ayoyi
Batun da gwamnatin tarayyar Najeriya ta yi cewa zata fara cire kudaden rancen tallafin da ta bai wa gwamnatocin jihohin kasar domin biyan hakkokin ma’aikata kamarsu albashi da kuma fansho ya fara jefa tunani a zukatan gwamnonin kasar musammam wadanda ba a lokacinsu ba ne aka bada tallafin
Bincike ya nuna cewar jihohin kasar talatin da biyar ne suka karbi wadannan basussuka na kimanin Naira biliyan dari biyu da goma sha hudu in banda jihar Legas, wanda hakan ke nufin cewa jihohin da suka karbi tallafin akalla kowace ana tsammanin za ta biya Naira biliyan goma sha bakwai da miliyan dubu dari biyar
Wannan yunkurin karbo kudaden ya biyo bayan kafa kwamiti ne da gwamnatin tarayyar kasar ta yi domin bin diddigin yadda gwamnonin suka yi amfani da kudaden tallafin, inda kwamitin ya gano cewa wasu jihohin sun yi amfani da kudaden bisa manufa a yayin da wasu jihohin kuwa su ka yi amfani da kudaden don kashe gararin gabansu
Gwamnan Bauchi, Senata Bala Muhammed Abdulkadir (Kauran Bauchi) ya bayyana cewa wannan matsala ce
Sai dai kuma a wani tsokaci masanin tattalin arziki kuma tsohon shugaban kungiyar kwadago kwamred Abdullahi Koli ya ce fara biyan bashin a yanzu zai maida hannun agogo baya musamman ga batun biyan albashi a jihohi
Ga dai rahoton Abdulwahab Mohammed a kan wannan batu:

Dubi ra’ayoyi
A lokacin da aka bude taron rundunar 'yan sandan Duniya wato INTERPOL, a Abuja, jami'an tsaron sun tattauna batun 'yan Najeriyan nan 77 da aka samu da hannu a wajen damfarar makudan kudade a Amurka

Rundunar 'yan sanda ta duniya ta ce ta gano aika-aika irin ta ta'addanci da safarar kwaya da mutane, da ma damfara ta yanar gizo na daga cikin sabbin matsalolin tsaro da tashin hankali a kasashe
Wakilin babban sakataren rundunar K
G
Meslin Abeh, ya Jaddada cewa hukumar 'yan sandan ta kasa da kasa za ta sa ido don tabbatar da an dakile wannan matsala
taron dai na zuwa ne a dai dai lokacin da hukumar binciken manyan laifuka ta Amurka, FBI ta bankado wani gagarumin damfara da wasu yan Najeriya 77 suka tafka a kasar
Sufeto janar na 'yan sandan Najeriya ya ce galibin 'yan Najeriya ba mutanen banza bane, don haka suna goyon bayan a hukunta su domin ya zama darasi ga wasu ma
Itama hukumar EFCC ta ce ta za ta taimakawa hukumar FBI ta Amutka wajen binciken da yakai ga bankado wannan aika aika
A saurari cikakken rahoton daga wakilin Muryar Amurka Hassan Maina Kaina

Dubi ra’ayoyi
Hukumar yaki da safarar dan Adam a Najeriya ta fara wani aikin maidowa da kuma tsugunar da matan da aka yaudaresu zuwa Turai, inda aka tilasta masu aikin wahala da kuma karuwanci bayan an shigar da su Turai ta barauniyar hanya da sunan za a sama masu yayyuka masu albashi sosai
Dubban matan Najeriya ne aka yi safararsu a cikin ‘yan shekarun nan, sai dai wasu a cikinsu sun dace har sun dawo gida su na sake gina kansu
Ga Beatrice ‘yar shekaru 35, ba abu mai yiwuwa ba ne ta kauce ma yaudarar
A 2013 masu safarar mutanen sun ce za su sama ma ta aiki da albashi mai tsoka a wata babbar gona
Beatrice ta amince da wannan yaudarar saboda a tunaninta za ta fitar da iyayenta daga talauci ta wajen aiki a kasar waje
Tace, a maimakon haka, bayan an shigar da su Italiya ta barauniyar hanya mai cike da kasada da kuma wahala, sai aka tilasta ta yin karuwanci don ta samu kudi ta biya wadanda suka kai ta Turai
Beatrice tace abokinta ne ya bata wannan shawara kuma yace mata zata yi aiki ne a cikin gona amma ba karuwamci ba kuma sai ta amince tace zata jarraba, amma bayan an bi dasu ta Libya kana suka dau jirgin ruwa wasu mutane da dama suka mutu a cikin jirgin, sai aka tilasta ta yin karuwanci
Majalisar Dinkin Duniya ta kiyasta cewa mata sun haura rabin adadin dubban mutane da ake shigar da su Turai daga nahiyar Afrika ta barauniyar hanya a kowace shekara
Amma kuma akwai maza ‘yan Najeriya da su kuma ake safararsu kuma ana tilasta su yin ayyukan karfi
Chukwuemeka Asiegbu dan shekaru 45 da haifuwa ya kwashe shekaru shida a Libya, kuma da kyar ya sha
Yayin da ya dawo gida Najeriya ya kafa wata kungiya mai fafutukar kare ‘yancin mutane da aka yi safararsu
Da taimakon hukumar yaki da safarar dan Adam a Najeriya ta NAPTIP, wadanda aka yi safararsu kamar su Beatrice za su fara sabuwar rayuwa bayan an ba su horon sana’o’in hannu
Yanzu haka Beatrice ta bude wurin sayar da abinci a gida Najeriya
Dubi ra’ayoyi
Gwamnatin Tarayyar Najeriya ta kafa wani Kwamitin bincike da zai bi sawun wasu makudan kudaden bashi da Gwamnatocin jihohi 35 su ka ci daga asusun Gwamnatin tarayya da sunan tallafi, wanda aka fi sani da “BAIL OUT” a Turance
A wata sanarwa da Ministar Ma'aikatar Kudi Zainab Shamsunah Ahmed ta fitar ta ce ko wace jiha daga cikin jihohin nan 35 za ta biya Naira biliyan 17 da rabi
Don haka Majalisar Tattalin arzikin kasa ta amince da kafa kwamitin da ya kunshi Kungiyar Gwamnoni da Ma'aikatar Kudi da kuma Babban Bankin Najeriya
Ministan kudin ta ce Jihar Lagos ce kadai ba ta karbi bashin ba
Masanin tattalin arzikin kasa da kasa Yusha’u Aliyu ya ce tuntuni ya kamata a fitar da tsarin biyan wadannan kudade, ganin cewa wasu gwamnonin sun kammala wa'adinsu, wasu kuma sun sauka sannan wasu yanzu ne ma za su shiga zabe a karo na biyu
Ya ce sai fa gwamnatin tarrayya ta dage sannan ta samu wadannan kudade
Amma mai fashin baki a al'amuran yau da kullum kuma kwararre a fannin zamantakewar dan Adam daga Jihar Jigawa, Umar Faruk Wada ya ce lallai ne gwamnoni su biya wadannan basuka saboda ita kanta Gwamnatin Tarrayyya tana da bukatu irin na tsaro da gina kasa da ya kamata ta yi da wadannan kudaden
Ya ce hasali ma yawancin gwamnonin ba su yi amfani da kudaden yadda ya kamata ba, domin wasu har yau ba sa biyan ma'aikata albashi mafi karanci wanda ya kama dubu 18 ne kawai
Faruk ya ce tsofaffin ma'akata da suka bar aiki ma har yau wasu ba a biya su fansho ba
Ministar Kudi Zainab Shamsunah Ahmed ta nanata muhimmancin karkata akalar tattalin arzikin Najeriya daga man fetur zuwa wasu harkokin da za su kara mata adadin kudaden shiga
Medina Dauda daga Abuja ta aiko mana da wannan rahoto

Dubi ra’ayoyi
Rahotannin dake fitowa daga yankin iyakar Najeriya da jamhuriyar Benin ta yankin garin Seme, na nuna cewa yanzu haka hukumomin tsaro a Najeriya sun rufe kan iyakar kasar da makwabciyarta
Rufe kan iyakar dai ya haifar da rashin jin dadi ya kuma janyo hasarar ga 'yan kasuwar dake kai da komo a duk rana domin saye da sayarwa
Alhaji Faisal Ali Muhammed, shine Sarkin Hausawan garin Seme dake kan iyakar Najeriya da Benin, ya tabbatar da wannan lamari a wata hira ta wayar salula da wakilin muryar Amurka Babangida Jibrin ya yi da shi, yace bayan tarukan harkokin tsaro da suka gudanar da jami’an da aka turo daga Abuja, daga bisani an shaida masu cewar za’a rufe kan iyakar tsawon wata guda, domin tabbatar da tsaro, kuma duk da cewar lamarin ya haifar da matsaloli na kasuwanci, yana ganin da zarar an bude iyakar, komai zai daidaita
Game da bayanin yadda matakin ka iya shafar tattalin arzikin kasashen biyu, Dr Dauda Mohammad Kontagora, ya ce akasarin kasuwancin da Najeriya ke yi da kasashe makwabtanta ana yin sa ne akan iyakar Najeriya da Jamhuriyar ta Benin, abinda kuma zai kawo cikas da koma baya
Sai dai a cewar masanin yana ganin lamarin zai inganta kafin ma ya kai ga yin illa ga tattalin arzikin kasa
Ga karin bayani cikin sauti

Dubi ra’ayoyi
Kusan shekaru hudu kenan, ‘yan damfara da yawa daga Najeriya da kuma wasu kasashen suka sace miliyoyin kudade daga hannun jama’a da kamfanoni a Amurka, suna sanya kudaden a asusun bankunan wasu ‘yan Najeriya su 2 dake zama a birnin Los Angeles dake jihar California a Amurka
A yayinda damfara ta yanar gizo ke karuwa sosai, wasu ‘yan Najeriya Velentine Iro da Chukwudi Christogunus Igbokwe sun yi kaurin suna a wannan sana’ar, kuma sun yi amfani da lakanin sunaye dabam dabam, ciki har da "Iro Enterprise da Chris Kudon
”
Tsakanin shekarar 2014 da 2018, Iro da Igbokwe, da wasu ‘yan damfarar a kasashen waje kusan su tamanin da suka yi aiki tare, suka taimaka wajen kitsa damfara lokuta dabam dabam da kudin suka kai akalla dala miliyan shida, bayan haka suka kuma yi yinkurin satar karin dala miliyan arba'in daga wasu mutanen a kasashe fiye da goma, a cewar wasu takardun binciken mashara’antan gwamnatin tarayyar Amurka
A shekarar 2014, wani mai harkar saida tufafi a birnin San Diego ya tura kudi kusan dala dubu arba'in da shida ta yanar gizo zuwa wani asusun banki dake mallakar daya daga cikin ‘yan damfarar, bisa zaton wani dan kasuwar kasar China ya turawa kudin akan odar wasu rigunan sawa na maza
Dubi ra’ayoyi
Bayan da hukumar binciken manyan laifuka ta Amurka wato (FBI a takaice) ta bankado wata harkar damfara da ‘yan Najriya suke da hannu dumu-dumu ciki, wadda ta ce na daya daga cikin ayyukan damfara da ta taba gani a tarihinta, wasu ‘yan Najeriya sun tofa albarkacin bakinsu
Wata 'yar Najeriya mazauniyar birnin Los Angeles na Jahar California mai suna, Helen Bako, ta ce wannan ba shine na farko ba ko a shekarar 2011 an kama wasu mutane da dama, inda suke amfani da hanyoyi damfara guda uku wajan cutar mutane
Helen ta kara da cewa 'yan damfarar suna amfanin da hanyar aiko da wasika ta yanar gizo na cewa waninsu ya mutu sun bar musu dukiya mai yawa suna so a taimakesu su fitar da kudaden su, wasu kuma suna aiko da hotunan su suna neman ‘yan matan da za su aura, inda suke aiko da hotunan su da wasiku daga nan sai su fara cewa su turo musu da kudi
Sannan ta ce wannan yana shafara mutuncin ‘yan Najeriya a jihar California, kuma ta ce an cutar Amurkawa ne saboda suna da yadda da mutane shi ya sa ake yawan damfarar su
Shima wani tsohon dan sanda a birnin New York kuma dan asalin Najeriya, Ibrahim Ahmad, ya ce 'yan Najeriya suna samu damar yin danfarar mutane ta wajan kusantar su da shiga aikin banki da kuma yiwa kamfanoni kutse don samun bayanai bankinsu
Ibrahim ya yi kira da mahukauntan Najeriya da su tashi tsaye wajan magance wannan matsala da take bata sunan kasar a idon kasashen duniya, domin kuwa idan aka hana su to za su dawo cikin kasar ne su ci gaba da aika wannan laifuka na damfarar mutane
Saurari cikakkiyar hirar:

Dubi ra’ayoyi
Shugaba Buhari ya kai ziyara fadar Mai Martaba Sarkin Zazzau, yayin ziyarar aiki da kuma godiya ga al’ummar jahar Kaduna game da kuru’un da suka ba shi a karo na biyu
A lokacin da shugaba Najeriya, Muhammadu Buhari, yake maida jawabi kan bukatar taimakawa jahar Kaduna, ya ce a rabon ministoci ya biya Kaduna da Kano saboda ya ba su manyan ministoci guda biyu-biyu
Shugaban kasar ya sake nanata kokarin gwamnatinsa kan tsaro da bunkasa tattalin arziki, inda ya buga misali da yadda dumbin matasa da ke son gwamnati ta sama musu aiki, duk kuwa da yake wasu ba su da ilimin zamani wanda ya ce akwai bukatar arinka lakantar kundin tsarin mulkin kasa don sanin abun da gwamnatin tarayya da jahohi da kuma kananan hukumomi za su yi, ba komai aka kinkimo sai an danganta ga shugaban kasa ba
Kaddamar da ruwan Zaria daya ne daga cikin manyan dalilan zuwan shugaba Buhari Kaduna, kuma Gwamna Nasiru Ahmed El-Rufai, ya ce da yawan mutanen da ba su wuce shekara talatin ba basu taba ganin ruwan fanfo a Zariya ba

Gwamna El-Rufa’i ya kara da ce gudunmawar shugaban kasa da gwamnatin jihar Kaduna karkashin jam'iyyar APC yanzu an karya kwarin rashin ruwa a Zariya, wannan shi ya sa gwamnati ta ga ya dace ta gayyaci shugaban kasa don ya kaddamar da wannan aiki

Tun farko sai da mai-martaba sarkin Zazzau, Alhaji Shehu Idris, ya yabawa Shugaban kasa sannan ya mika bukatun jahar Kaduna

Sarkin ya ce ina rokon mai girma shugaban kasa da ya duba durkushewar masana'antu da gyara hanyoyin Zaria zuwa Pambegwa da Kaduna zuwa Jos da kuma Zariya zuwa Funtua
Sannan ya ce duk da dadewar asibitin koyarwa na Zaria yanzu rashin kudi da sauran matsaloli sun hana aiki yadda ya kamata a saboda haka ya ce akwai bukatar shugaban kasa ya kawo dauki

Saurari cikakken rahoton Isah Lawal Ikara daga Kaduna:

Dubi ra’ayoyi
Rundunar gake wanzar da zaman lafiya a jahar Pilato, ta kudiri aniyar yaki da masu aikata laifuka da suka hada da kungiyoyin asiri, sara-suka, shan miyagun kwayoyi da wassu laifukan da bata ari ke aikatawa
Kwamandar rundunar STF, Manjo Janar, Augustine Agundu yayin paredin wassu ishirin da uku da aka kama ake zargi da fashi da makami, ayyukan asiri, da ta’addanci, yace jami’ansu sun tashi tsaye wajen bankado duk masu laifi a fadin jahar Pilato
Shugaban hukumar inganta zaman lafiya a jahar Pilato, Joseph Lengman ya bayyana takaicinsa kan muggan laifuka inda ya bukaci hadin kan kowa don magance su
a cikin hirarsa da Sashen Hausa, Evangelist Jerry Datim dake taimaka wa matasa, su gyara halinsu, ya ce dole iyaye su bada goyon baya wajen bankado masu laifi
Shi kuwa a nasa bayanin Malam Sani Suleiman dake aikin inganta zamanta kewar al’umma yace hukuma ta jajirce wajen hukunta masu laifi
Saurari cikakken rahoton Zainab Babaji


Dubi ra’ayoyi
An sace Aminu Magaji dan majalisar mai wakiltar Karamar Hukumar Dange Shuni ne i a daren jiya a gidanshi dake kauyen Bondi mai tazarar kilomita goma sha biyar daga babban birnin jihar
Rahotanni sun bayyana cewa yan Bindigar da aka kiyasta adadinsu su 10, sun shiga garin na Bodai dake karamar hukumar mulki ta Dange Shuni mai tazarar km 20 da babban birnin jiha, da misalin karfe 1 na daren jiya, inda kuma suka zarce kai tsaye zuwa Gidan dan majalisar dokokin Aminu Magaji Bodai, suka kuma yi awon gaba da shi
Rundunar ‘yan sandan jihar Sokoto ta tabbatar da aukuwar lamarin, ta bakin kakakinta SP Muhammad Abubakar
Manazarta lamurran tsaro dai na ganin wannan manuniya ce na yadda kalu balen tsaro da ya fi shafuwar talaka a da, ke kara uzzura a jihar ta sokoto
Wannan ko yana zuwa ne mako daya bayan da wasu masu garkuwa da mutane suka sace wata Mata mai juna biyu hade da yarta, a kauyen katsira dake karamar hukumar mulkin ta Dange Shuni, wacce rahotanni suka ce an sako ta da safiyar yau, bayan da aka ce an biya naira miliyan daya a matsayin kudin fansa
Saurari cikakken rahoton Murtala Faruk Sanyinna

Dubi ra’ayoyi
Sunday Dare, wanda ya rike mukamin shugaban Sashen Hausa tsakanin shekara ta dubu biyu da daya zuwa dubu biyu da goma ya zama ministan matasa da wasanni na 35 a Najeriya, a ma'aikatar da aka kafa cikin shekara ta dubu da dari tara da sittin
A cikin hirarshi da Sashen Hausa jim kadan bayan da aka rantsar da shi, Sunday Dare ya bayyana godiya ga shugaban kasa Muhammadu Buhari da ya bashi damar bada gudummuwa a shirin gwamnatin na daga matsayin kasar
Yace akwai aiki tukuru gabansu na inganta rayuwar matasa wadanda ya bayyana a matsayin shugabannin gobe
Yace zasu sake tunanin matasa da kuma alkiblar su da nufin ganin sun fahimci irin rawar da zasu iya takawa ga ci gaban kasa da kuma gudummuwar da zasu bada a yunkurin gwamnatin na inganta rayuwarsu da kuma damawa da su
Ya bayyana cewa zasu bi tsarin aiki na kofa bude da zai bada damar tuntuba da sauraron shawarwari idan ta kama, duk da cewa, wadansu lokuta ba lallai matakan da za a dauka su yiwa wadansu dadi ba kasancewa bukatu da ra'ayoyin jama'a sukan banbanta, amma a karshe duka, manufar ita ce, ci ganin an bukasa harkokin wasanni da kuma rayuwar matasa
Kafin zama shugaban Sashen Hausa, Sunday Dare ya yi aiki da jaridu da dama da suka hada da mujjallar "The News" da ta yi fice a zamanin mulkin soja na Janar Ibrahim Babangida da aka rika gallazawa 'yan jarida
Tsohon shugaban Sashen Hausan Hausan wanda ya sami digirinsa na farko a jami'ar Ahmadu Bello ta Zaria a fannin ilimin hulda da kasa da kasa, da kuma digiri na biyu a Jami'ar Jos a fannin huldar diplomasiya, ya kuma je karo ilimi a fitattun makarantun Amurka da Ingila Harvard da Oxford
Sunday Dare wanda ya kware a rubuce rubuce da gabatar da kasidu, da suka hada da littafin da ya rubuta da ya shafi aikin jarida "Guerrilla Journalism Speeches from Underground", daya daga cikin littatafan aikin jarida dake dakin karatun jami'ar Harvard
Kafin bashi mukamin Minista, Sunday Dare Kwamishina ne a hukumar sadarwa ta kasa
Dubi ra’ayoyi
An bayyana jerin ma'aikatun sabbin ministocin shugaba Buhari na Najeria, inda yawanci tsoffin ministocinsa su ka koma tsoffin ma'aikatunsu
Kama daga ministan Abuja Musa Bello, Hadi Sirika na jiragen sama da Abubakar Malami na shari'a duk sun koma ma'aikatunsu na da
Sai dai Hadi Sirika ya ce a wannan karon zai kawo kamfanonin jirage da kuma jinginar da filayen jirgi
Shi kuwa Osagie Ehanire, wanda a baya karamin ministan lafiya ne, yanzu ya zama babban minista don rashin dawowar Isaac Adewole
An rage wa Babatunde Fashola ma'aikatar lantarki daga jerin ma'aikatun sa 3 da su ka hada da na ayyuka da gidaje
Sabbin ministoci sun maye gurbin wasu da ba su dawo ba, da su ka hada da Pauline Tallen a ma'aikatar mata da ta zauna ba minista tun murabus din Jummai Alhassan, sai dai tana karkashin kulawar tsohuwar karamar ministar kasuwanci da masana'antu Aisha Abubakar, Sunday Dare a ma'aikatar matasa da wasanni, inda a baya Solomon Dalung ya ke matsayin babban minista
Sabuwar minista Sadiya Umar Faruk ta samu wata sabuwar ma'aikata ta ayyukan jinkai yayin da shugaban kungiyar masu marawa Buhari baya BSO, Dr
Mahmud Muhammed ya ke ma'aikatar muhalli
Isa Ali Pantami ya samu ma'aikatar sadarwa
Ya ce idan ya riski bayanin shugaba Buhari bai ce zai fitar da mutane daga talauci ba amma zai iya bakin kokarinsa, don Allah ke iya fitar da mutane daga talauci
Ma'aikatar lantarki da aka yage daga kulawar Fashola yanzu ta shiga hannun sabon minista Injiniya Sale Mamman
Manjo Janar Bashir Magashi daga Kano ya zama ministan tsaro inda a baya Burgediya Janar Mansur Dan Ali ya ke
Har yanzu dai shugaba Buhari bai sauya ma'aikata daga matsayinsa na ministan fetur ba, inda tsohon gwamnan Bayelsa Timipre Silva ya ke matsayin karamin minista
Saurari Cikakken rahoton Nasiru Adamu El-Hikaya daga Abuja:


Dubi ra’ayoyi
Bayan ya rantsar da sabbin ministocinsa, shugaba Buhari ya ce su fi maida hanakali akan maufofin gwamnatinsa guda 4
A lokacin da yake rantsar da sabbin ministocisa, Shugaban Najeriya, Muhammadu Buhari, ya fada musu cewa burin gwamantinsa shine a tabbatar da manufofin ta guda hudu da ya hada da samar da tsaro, ayyukan yi, bunkasa tatalin arziki da kuma yaki da cin hanci da rashawa
Shugaba Buhari ya bukaci sabbin ministocin da su yi amfani da wannan domin su tabbatar sun kamanta adalci da gaskiya wajan yin aiki ga dukkan ‘yan kasa ba wai kawai wadansu muhimman mutane za a himmatu ga yi wa aiki ba
Sannan ya kara jawo hankalinsu da su yi amfani da wannan damar da suka samu, wajan tabbatar da cewa sun bada gudunmuwar farfado da rayuwa da kimar Najeriya da kuma ci gaban kasa
Ministan Albarkatun Ruwan Najeriya, Injiniya Suleiman Adamu, ya ce ita gwamnati dai alkibilar ta daya ce, don haka ya kamata duka ministocin su hada kansu wajan yin aiki tare don cinmma burin shugaban kasa
Ita ma sabuwar Ministar Ayyukan Jinkai Sadiya Umar Faruk, ta ce wannan ba wani sabon aiki ba ne, kuma za su yi iyakacin bakin kokarinsu wajan ganin ‘yan gudun hijira sun koma gidajen su
Saurari cikakken rahoton Umar Farouk Musa daga Abuja:

Dubi ra’ayoyi
Rundunar ‘yan sandan jihar Nasarawa ta tabbatar da mutuwar jami’anta uku, da wasu mutane biyu a kwanton bauna, da wasu ‘yan bindiga suka kai kan matafiya a hanyar Lafiya zuwa Akwanga dake jahar Nasarawa
Kakakin rundunar ‘yan sandan na jihar Nasarawa, Isma’il Usman, a hirar su da wakiliyar Muryar Amurka Zainab Babaji, yace yanzu dai komai ya lafa, kuma an tura jami’an tsaro don kare lafiyar al’umma a hanyar
Wani dake aikin sufuri a kan hanyar da Muryar Amurka ta yi hira da shi yace a duk lokacin da direbobi zasu bi wannan hanya, fargaba suke, saboda, da rana ake tare hanyar ake fashi
Ga cikakken rahoton daga wakiliyar Muryar Amurka Zainab Babaji




Dubi ra’ayoyi
Jami'an hukumar kwastom a Najeriya sun kama wasu gungun masu fasa-kwabrin hauren giwa, da kahon bauna akan iyakar jihar Adamawa da kasar Kamaru
Hukumar kwastom ta kama mutanen ne bayan wasu bayanan sirri da suka samu, cewa akwai hauren giwa mai yawa da watakila ake shirin ketarawa da shi kasashen waje
Batun ya dauki hankalin Majalisar dinkin duniya, da sauran kungiyoyin kare hakkin dabbobi, da wasu kasashe haramta fatauci, da kuma fasakwabrin hauren giwa da na wasu manyan namun dawa, da aka sayar dasu a kasashen ketare
To sai dai kuma duk da matakan da ake dauka wasu 'yan sumoga, suna yin fasa-kwabrin zuwa kasashen ketare, inda dubun wasu ya cika akan iyakan jihar Adamawa da kasar kamaru
Da yake nunawa manema labarai wasu kayayyaki da suka kama ciki, harda hauren giwaye, da kahunan bauna, Konturolan hukumar kwastam, mai kula da jihohin Adamawa, da Taraba, Kamardeen Olumoh,, yace sun sami nasarar cafke 'yan fasa-kwabrin ne, bayan wani samame da jami'ansu suka kai akan iyaka
Banda hauren giwan, jami'an hukumar ta kwastam sun kuma samu nasarar cafke wasu kayayyaki da dama, ciki harda shinkafa, da man fetur, da ake kokarin fitarwa waje
Wannan dai na zuwa ne yayin da yan kasuwa ke kira ga gwamnatin Najeriya da ta sake duba batun hana shigowa da wasu kayayyaki
Ga cikakken rahoton daga wakilin Muryar Amurka Ibrahim Abdul'aziz



Dubi ra’ayoyi
Shahararran dan kasuwan nan na kasar Najeriya, Aliko Dangote, ya tallafawa
'yan gudun hijiran Najeriya dake zaune a jihar Maradi ta jamhuriyar Nijar, wadanda 'yan bindiga, da masu garkuwa, ko kuma mutane suka koro
Treloli goma sha shidda, cike da kayan abinci, da na masarufi wanda a
cewar Gwamnan jihar Maradi Zakari Umaru, ya tashi kimanin million dari
ukku na sefa
Ya kara da cewa, da ma akwai irin su PAM, da HCR, da Gwamnan Sokkoto, da NEMA ta Najeriya dake taimaka musu, kuma an yi musu rijiyoyi sannan ana basu magunguna
Yanzu haka dai babbar damuwar su, har ma da 'yan gudun hijiran, ingantaccen tsaro ya dawo domin su koma garuruwan su
Wannan shine dalilin da yasa Gwamna Zakari, ya rubuta wa hukumomin yankunan Najeriya wasiku domin su zauna, su samo mafita
Su ma bayan godiya 'yan gudun hijiran, sun bayanna wa wakiliyar Muryar Amurka Tamar Abari, fatan su na komawa cikin 'yan uwansu, da garuruwansu na ainahi
A saurari cikakken rahoton daga wakiliyar Muryar Amurka Tamar Abari





Dubi ra’ayoyi
Biyo bayan sake cafke jagoran gungun masu satar mutanen nan na jihar Taraba a Unguwar Hotoro da ke birnin Kano, bayan da tun da farko sojoji suka bude wa ‘yan sandan IRT wuta a jihar Taraba suka hallaka jami’an ‘yan sandan uku da suka kamo dan ta'addan suka kuma sake shi ya kama gabansa
Yanzu haka masana da kwararru a Najeriya sun yaba wa ‘yan sanda a kan namijin kokari da suka yi wurin zakulo mutumin, suna cewa wannan na nuna lalle fa ‘yan sandan Najeriya jajirtatttu ne
Masanin Halayyar bil'adama da harkar tsaro, Farfesa Mohammed Tukur Baba ya ce wannan na nuna irin sabon babi da ‘yan sandan suka bude a sha'anin tsaro, duba da irin bajintar da suke ta nunawa da ba ayi tsammani ba, a don haka matsalolin tsaron da kasar ke fuskanta ba wai ya gagari ‘yan sanda ba ne
Farfesa Baba ya kara da cewa matakai da suke bi su kamo irin wadannan manyan yan ta'adda ya nuna cewa in sun dukufa kuma suka samu goyon bayan jama'a to fa lalle ‘yan sandan zasu magance matsalolin tsaro a Najeriya
Kamo irin wannan babban dan ta'addan inji masanin ka iya aikewa da sako ga duk masu son tafka aika aika, don hakan ya fara bada tsoro cewa lalle komai nisan jifa kasa zai fado, don kuwa dan sandan Najeriya ba kanwan lasa bane
Lauyan nan mai fafutuka Barrister Yakubu Sale Bawa yace shi tuni yana da kwarin gwiwar lalle ‘yan sandan zasu sake cafke shi Wadumen, duba da cewar lalle ‘yan sandan Najeriya in zasu yi aiki zasu yi, kuma cafke wannan Wadumen zai fito da dalla dallan me ya faru
Ga dai rahoton wakilinmu Hassan Maina Kaina daga Abuja:
Dubi ra’ayoyi
Mataimakin gwamnan jahar Nasarawa, Dakta Emmanuel Akabe ya tsallake rijiya da baya, bayan da wasu da ake kyautata zaton mafasa ne su ka tsare matafiya a hanyar Lafia zuwa Akwanga, lamarin da ya yi sanadin rasa rayukan ‘yan sanda shida
Bayanai na nuni da cewa lamarin ya auku ne da yammacin jiya Talata a wani wuri da ake kira da Turanci “Many Have Gone” wato da yawa sun tafi
Wani da ya shaidi lamarin kuma ya bukaci a sakaya sunansa, ya ce ya ga gawarwakin ‘yan sanda shida, wasu da dama kuma sun sami raunuka, yayin da wasu suka gudu zuwa daji don tserar da ransu
Ya ce a lokacin da motocin ayarin mataimakin gwamnan suka iso sun samu motoci tsaye a kan hanya, wasu motocin jami’an tsaro dake tare da gwamnan sun yi kokarin bude hanya, nan ne maharan suka bude wuta a kan motocin suka kashe ‘yan sanda, lamarin da ya kuma yi sanadin juyawa da mataimakin gwamnan zuwa Lafia
Kakakin rundunar ‘yan sandan jahar Nasarawa, Ismail Usman ya tabbatar da aukuwar lamarin, inda ya ce an sami rasa rai, sai dai ba su tantance yawan wadanda suka rasu ba
Kakakin ‘yan sandan ya ce ba ana auna mataimakin gwamnan ba ne; illa hari ne na masu fashi
Ya kuma ce kwamishinan ‘yan sanda ya je wurin kuma ya bada umarni ga kwamandodin rundunar ‘yan sandan yankin Akwanga da su kara daukar matakan hana sake faruwar haka a wurin
Ga Zainab Babaji daga Jos da karin bayani:
Dubi ra’ayoyi
Masu Larura Ta Musamman suna zazzaune a kofar shiga hukumar Daukar Ma'aikata ta kasa, inda suka hana shige da fice akan neman hakkin su
Daya daga cikin su Komred Mohammed Abubakar Gombi wanda ya taho daga Jihar Adamawa ya baiyana wa wakiliyar Muryar Amurka cewa, tunda shugaban kasa ya sa hannu a dokar da ta bada damar a basu aiyukan yi, babu wanda ya dube su, duk da cewa sun sha zuwa wurin wannan hukumar domin neman hakkinsu
Abubakar ya ce suna neman kashi 5 cikin 100, na mukamai da zu su rarraba a tsakanin miliyoyin 'yan uwansu da ke Najeriya
Shi ma mai magana da yawun kungiyar masu Larurar Gani ta kasa, Komred Muktari Saleh ya ce suna rokon shugaba Mohammadu Buhari, da ya taimaka ya bi takwararsa na Ghana, ya basu mukamin Minista, domin a cewar sa suna da masu digiri na farko, da na biyu, da na uku, da ma wadanda suke Farfesa a cikinsu
Ya kuma ce ai hankali da ilimi ne ke aikin Minista ba batun gani ko yin amfani da hannu, ko kafafu ba
Muktari ya ce za su ma iya rike amana fiye da wasu masu ganin
Jami'ar hulda da manema labarai ta hukumar daukan ma'aikata ta kasa Felicia Eniola, ta ce hukumar na daukan matakan sharewa Masu Larura ta Musamman hawaye, amma a halin da ake ciki yanzu shugaban hukumar, da babban sakataren hukumar suna halartar wani muhimmin taro a fadar shugaban kasa
To sai dai mai fashin baki a al'amuran yau da kulum, kuma masanin kundin tsarin mulki, ya ce dokar kasa ta tanadi fannoni daban daban da ya ba Masu Larura ta Musamman dama, na a yi masu adalci, sannan a bari su yi walwala a duk inda suke so, saboda haka hakki ya rataya a wuyan mahukunta

Ga cikakken rahoton daga wakiliyar Muryar Amurka Medina Dauda


Dubi ra’ayoyi
Yau mambobi da shugabannin kungiyar ma’aikatan da basa aikin koyarwa a Jami’o'in Najeriya, mallakar gwamnatocin jihohi, dana tarayya, suka shiga rana ta biyu da fara yajin aiki na gargadi
Mambobin da shugabannin kungiyar ma'aikatan sun fara wannan yajin gargadi ne, domin matsawa gwamnatin tarayya ta aiwatar da yarjjejeniyar data kulla da kungiyar shekaru 10 da suka gabata
Tun a shekara ta 2009 ne uwar kungiyoyin ta hannun kwamitin koli na hadin gwiwa, suka amince tare da rattaba hannu akan yarjejeniyar wadda ta kunshi batun samar da kudaden alawus, da samar da kayayyaki, da inganta muhallin aiki, kuma da batun daya shafi makarantun firamare dana sakandare na ‘yayan ma’aikatan jami’a
Koda yake bayan shekaru, gwamnati ta fitar da kudaden alawsus din da tayi alkawari, amma ta danka su ga hannun kungiyar malaman jami’a ta ASSU, ita kuma nan take ta kwashe kashi 80, ta mika ragowar kashi 20 ga kungiyoyin ma’aikatan da ba sa koyarwa
Amma masu sharhi akan lamuran ilimi a Najeriya na alakanta wannan takaddama da rashin jajircewa, da kuma yanayin rashin mutunta yarjejeniya daga bangaren gwamnati
A ranar Juma’a mai zuwa ne wa’adin yajin aikin na gargadi zai kammala, kuma a hirar su da wakilin Muaryar Amurka, Komared Mohammed Jaji ya yi tsokaci game da mataki na gaba
Rahotanni daga Jami’o’in mallakar gwamnati a sassan Najeriya na nuna cewa, mambobin kungogiyin ma’aikatan sun amsa kira ga umarnin kungiyoyin su
A saurari cikakken rahoton wakilin Muryar Amurka Mahmud Ibrahim Kwari


Dubi ra’ayoyi
Bisa faruwar wannan lamarin, NAHCON ta bukaci wadanda lamarin ya shafa su rubuto korafi da takardun da za su nuna shaida
Hukumar alhazan Najeriya NAHCON, ta ce za ta binciki dalilin da ya sanya wasu alhazan jirgin yawo suka gudanar da zanga-zanga a filin saukar jiragen sama na Malam Aminu Kano don rashin jigilarsu zuwa Saudiyya
Wata sanarwa da jami’ar yada labarai a hukumar alhazan Najeriyar, Fatima Sanda Usara, ta nuna cewa, hukumar ba ta samu wani korafi na kalubale daga duk kamfanonin da suka yi wa rijista na alhazan jirgin yawo ba, har aka kammala jigilar alhazan
Bisa faruwar wannan lamarin, NAHCON ta bukaci wadanda lamarin ya shafa su rubuto korafi da takardun da za su nuna irin yanayin hidima da su ka biya ta kujerar hajjin don a samu a gudanar da bincike a bi musu hakkinsu
A wani labari na daban kuma kan aikin hajjin, shugaban hukumar alhazan Najeriya, Barista Abdullahi Mukhtar, ya ce za a bullo da wata shaida ga alhazan musamman don rage cunkoso a tantunan Muna daga 'yan alfarma
Wannan ya biyo bayan labarin korafin wasu alhazai
Tuni dai aka fara jigilar dawo da alhazan Najeriya gida bayan kammala aikin hajjin na bana

Saurari cikakken rahoton Saleh Shehu Ashaka daga Makkah:

Dubi ra’ayoyi
Hukumar kididdiga ta Najeriya ta wallafa wannan rahoto a shafin ta, inda yanzu ake jiran sabon rahoto da zai tabo yanayin hatsari musamman a lokacin bukukuwan da su ka wuce
A duk wuni a Najeriya,akalla mutum 15 kan rasa ransu sakamakon hatsarin mota kan titunan kasar da aka fi danganta shi ga tukin ganganci da rashin bin dokokin hanya
Hukumar kididdiga ta Najeriya ta wallafa wannan rahoto a shafinta, inda yanzu ake jiran sabon rahoto da zai tabo yanayin hatsari musamman a lokacin bukukuwan da su ka wuce
Bayanan dai na nuni da cewa akan samu hatsari sakamakon tukin ganganci da kuma shan barasa kafin hawa kan titi da hakan ya shafi masu shan kwayar kara kuzari don yin jigilar fasinja ba tare da gajiya ba
Manyan dalilan na samun hatsarin ma ba su tabo batun rashin kyan hanya, ko rashin magogin gilashi idan ana tafka ruwan sama
Hukumar kiyaye aukuwar hatsari kan sanya jami’anta kan tituna ne da rana, inda da yamma ko da dare lokacin tituna sun rage zirga-zirga jami’an kan janye daga hanya
Sannan kazalika akwai wata sabuwar matsala ta aukuwar hatsarin, idan an samu akasin cin karo da ‘yan fashi da hakan kan tilasta direbobi tsayawa ko su nemi banke shinge don tsira da hakan kan kare da bude wuta daga miyagun iri
Saurari cikakken rahoton Nasiru Adamu El-Hikaya daga Abuja:


Dubi ra’ayoyi
"Jawabin nasa ya nuna cewa ita gwamnati ba ta da shirin da za ta kai kasar ga inda ta ce za ta kai ta
"
Fadar shugaban Najeriya ta shirya taron sanin makamar aiki ga sabbin ministoci da shugaban ya nada domin gudanar da gwamnati a zango na biyu
Yanzu haka masu fashin baki a fannin siyasar Najeriya na tsokaci game da kalaman da shugaban kasar ya yi a lokacin da ya gabatar da jawabi a wurin taron sanin makamar aikin ga asabbin ministocin da ya nada
Batutuwan da shugaban na Najeriya ya tabo, a wurin taron, sun hada da bitar nasarorin zangon farko na gwamnatinsa da kalubalen yawan jama’a da Najeriya ke fuskanta da mafarkin gwamnatinsa na aza tubalin fitar da matalauta miliyan 100 daga kangin fatara cikin shekaru 10 masu zuwa
Shugaban ya kuma tabo batun bukatar da ke akwai ga sabbin ministocin su hada hannu wuri guda ta fuskar tsarawa da aiwatar da manufofin cimma burin gwamnati a ma'aikatun da za su jagoranta
Sai dai masu kula da lamura sun yi tsokaci game da lafuzzan shugaban
Kwamared Kabiru Sa'idu Dakata, shugaban kungiyar CAJA masu rajin tabbatar da adalci kawar da rashawa da kuma alkinta dukiyar kasa, ya ce bayannan shugaban sun saka shakku a zukatan jama’ar kasar
Ya kuma kara da cewa jawabin nasa ya nuna cewa ita gwamnati ba ta da shirin da za ta kai kasar ga inda ta ce za ta kai ta
Shi ma masanin kimiyyar siyasa da harkokin dimokaradiya, ya yi tafsili game da kalaman na shugaba Buhari
Malam Kabiru Sufi, malami ne a kwalejin share fagen shiga Jami'a ta Kano, ya kuma ce jama’a suna jiran su ga an fitar da wani daftari ko wani babban kudiri da ya wuce wanda aka fitar a halin yanzu
Yanzu dai ‘yan Najeriya na dakon ganin kamun ludayin sabbin ministocin bayan shugaba Buhari ya tura su ma’aikatun da za su yi wani lokaci a nan gaba
Saurari Cikakken rahoton Mahmud Ibrahim Kwari daga Kano:

Dubi ra’ayoyi
A Najeriya, takkaddama ce ta kunno kai tsakanin Gwmanati da Kungiyoyin Kwadago akan batun karin albashi da ya kamata a fara tun watanni uku da suka gabata, amma har yanzu ana ci gaba da gwagwarmaya da ya hana a cimma matsaya, balle har a tsayar da yawan kudaden da za a kara wa ma'aikatan
Shugaban Hukumar kula da harkokin albashi da hakkokin ma'aikata ta kasa, Richard Egbule, ya bayyana wa manema labarai a rubuce cewa, kudaden da kungiyoyin kwadago suke nema a hannun gwamnati ya yi yawa
Richard ya ce, gwamnati ta yarda ta yi karin albashi ga kananan ma'aikata daga mataki na daya zuwa na bakwai, amma daga mataki na takwas zuwa sama, Naira dubu goma ne za a iya karawa
Sakataren tsare tsare na kungiyar kwadago ta ULC Kwamrad Nasiru Kabir, ya ce, ba haka yarjejeniyar ta ce ba, ya kara da cewa, an amince da karin albashi ne gaba daya, ba wai wani bangare ya samu kuma wani bangare ya rasa ba ne, kuma karin na dukan ma'aikata ne har da shugaban 'kasa kanshi
To sai dai Kwararre a fanin tattalin arziki na kasa da kasa Yusha'u Aliyu ya ce, doka ce ta ce a yi wa ma'aikata karin albashi daga lokaci zuwa lokaci, kuma gwamnati ce ta ke da hurumin yin hakan, bayan ta yi karin sai kuma ta daidai ta farashin kayayyaki a kasuwa domin a samu nasarar karin
Amma Babban Daraktan da ke kula da Ma'aikatar Al'adun Gargajiya ta Kasa, Olusegun Runsewe yana ganin ba karin albashi ne kan gaba a yanzu ba, shi yana ganin ya kamata a daidai ta harkokin zaman lafiya da zamantakewa tukuna, kafin a yi maganan karin albashi
Madam Christiana Gokir, ta Ma'aikatar Watsa Labarai ta kasa ta ce, tun ba a yi karin ba, kayan masarufi sun yi tashin gwauron zabi a kasuwanni, inda ta yi kira ga Gwamnati da ta yi takatsantsan wajen yin karin albashin, saboda karamin ma'aikaci ya ci moriyar sa
Ga rahoton wakiliyar Muryar Amurka Medina Dauda daga Abuja Najeriya


Dubi ra’ayoyi
Yawan hare-hare da sace mutane a jahar Kaduna ya tsananta cecekuce tsanin shugabannin addinai ta yadda harma majalisar limamai da malamai ta jahar Kaduna ke Allah wadarai da al'amarin
Sakataren majalisar limamai da malamai na jihar Kaduna, Malam Yusuf Yukub Arrigasiyyu ne ya yi wa manema labarai bayani kan taron gaggawa da majalisar ta kira a garin Kaduna

Arrigasiyyu ya ce kalaman shugaban kungiyar kiristocin za su iya haddasa rashin fahimta tsakanin mabiya addinai a jihar Kaduna idan ba a dauki mataki ba

Shi ma limamin Unguwan Rimi, Imam Musa Tanimu, wanda ya yi magana da yawun limamai kuma ya nuna damuwa ya na mai cewa an kama Musulmi da limamai da dama amma basu taba jingina wannan matsala a kan addini ba

To sai dai shugaban kungiyar kiristoci ta jihar Kaduna Reveran Joseph John Hayap ya ce daukar nauyin kungiyar limamai aka yi shi ya sa su ka jirkita ma'anar bayanin da ya yi game da yawan sace-sace a jihar Kaduna

Rev
ya ce ba inda ya ce kiristoci kawai ake sacewa a jawabin shi amma dai tun da shi shugaba ne dole ya kare muradin mabiyan shi saboda ya ce har gida ake bi ana sace kiristoci a Kaduna ba sai sun fita kan hanya ba
Duk da bayanan kokarin kawo karshen sace-sacen mutane da gwamnatoci ke yi a arewachin Nigeriya dai har yanzu ana ci gaba da samun rahotannin dauki dai-dai a wasu sassan wannan kasa

Ga dai wakilin Muryar Amurka, daga Kaduna, a Najeriya
Isah Lawal Ikara:

Dubi ra’ayoyi
Rundunar ‘yan sandan jihar Legas ta bada sanarwar kama wasu mutane biyar sakamakon rikicin da ya auku a wata kasuwa da ke jihar, haka kuma mutane hudu sun samu raunuka a wannan fada tsakanin Hausawa da Yarbawa
Fadan da ya kaure tsakain matasan Yarabawa da Hausawa da ya yi dalilin jikata mutane da dama, ya so ya rikide ya zama fadan kabilanci, wanda a cewar masana lamarin ka iya yin muni idan ba a dauki mataki da wuri ba
A wata sanarwa da rundunar ‘yan sandan jihar ta Legas, ta hannun kakakinta, DSP Bala Elkana, ta ce mutane hudun da aka kama ana gudanar da bincike a kansu, kuma da zarar an kammala binciken za'a gurfanar da su a kotu
DSP Bala ya ce an fara fadan ne tsakanin mutum biyu a wata kasuwar da ke Okeruwa ta shiyar Alumosho, lamarin da ya rincabe bayan mutane biyun sun samu goyon baya daga ‘yan kabilansu
Sai dai bangaren Hausawa ya ce akasarin wadanda aka kaman Hausawa ne, a yayin da aka kyale 'yan bangaren abokan fadansu, zargin da rundunar ‘yan sanda ta ce tana bincike a kai
Babangida Jibrin ya aiko mana da rahoto daga Legas:
Dubi ra’ayoyi
Kimanin dalibai 50 ne da suka yi nazari a fannonin kiwon lafiya daban daban a jami’o’in kasashen waje ke samun horon kwarewa dana sanin makamar aiki a asibitin koyarwa na Aminu Kano a Najeriya
Hakan dai na zuwa ne a dai dai lokacin da ake ci gaba da fuskantar karancin jami’an kiwon lafiya a asibitoci da cibiyoyin kula da kiwon lafiyar jama’a a sassan kasar
Dailiban wadanda suka yi karatu a jami’o’in kasashen nahiyar Asiya da Turai da kuma Afrika, kamar Burtaniya da Turkiyya da China da Misra da Sudan da Malasiya da Indiya da kuma Uganda na samun horo karkashin kulawar manya kuma kwararrun likitoci da masana kimiyyar fasahar harhada magunguna kana da farfesoshi a sauran fannonin kiwon lafiyar bil’adama
Farfesa AbdulRahman Abba Shehe dake zaman mataimakin shugaban asibitin koyarwa na Aminu Kano ya yi karin haske game da yanayin daliban dake karbar horon wadda asibitin ya kwashe shekaru biyar yana bayarwa ga daliban dake nazarin kiwon lafiya a kwalejojin nazarin kiwon lafiyar jama’a da jami’o’I a cikin da wajen Najeriya
Wasu daga cikin daliban sun yi tsokaci dangane da yanayin tsarin sanain makamar aiki da bada horo a asibitin koyarwar na Aminu Kano
Sai dai farfesa AbdulRahman Abba yace koda yake akwai wasu rukunin daliban da ba asalin ‘yan Najeriya ba ne, amma yanayin horon da suke samu na bai daya ne, inda ake cakuda su da daliban Jami’ar Bayero wadanda mallakar asibitin ne
Duk da wannan ci gaba, har yanzu mazauna karkara na ci gaba da fuskantar barazanar karancin ma’aikatan kiwon lafiya, la’akari da yadda galibin likitoci da ma’aikatan jiyya ke kyamar aiki a asibitoci da cibiyoyin kula da lafiyar al’uma na yankunan karkara a Najeriya

Daga Kano ga rahotan Mahmud Ibrahim Kwari:
Hukumar bada Agajin gaggawa ta NEMA, ta umurci al’umomin yankunan da ake saran samun amballiyar ruwa su bar garuruwansu saboda gudun kada ambaliyar ta mamaye yankunansu
Dubi ra’ayoyi
Hukumar bada Agajin gaggawa ta NEMA, ta umurci al’umomin yankunan da ake saran samun amballiyar ruwa su bar garuruwansu saboda gudun kada ambaliyar ta mamaye yankunansu
Ambaliyar ruwa na dab da mamaye wasu wurare dake kan hanyar ruwa, a wasu jahohi uku dake yankin Naija Delta mai arzikin mai a kudancin Najeriya
Jihohin, a cewar wani rahoto, sun hada da Delta, Edo da kuma Cross Rivers
Hukumar ta NEMA ta ce garuruwan da lamarin zai shafa a jihar Delta, sun hada da karamar hukumar Ogele ta kudu, da Ogele ta arewa, da kuma karamar hukumar Obimeri
Al’umomin da su ke zaune a wadannan yankunan, sun fara kokawa akan halin da suke ciki

Saroni Micheal, ya ce zancen ambaliyar ruwa abu ne da in dai har ya ja zuwa wani lokaci, yakan hana su fita wurin neman abinci da gudanar da sauran al’ammuran yau da kullum musamman a jihar su ta Delta kuma lamarin gaskiya ya kazamta, a cewar Saroni
Ya kuma ce ya kamata gwamnati ta daina korafin cewar mutane ne ke toshe magudanan ruwa saboda lamarin ya baci

Injiniya Ali Ibrahim, na fanin albarkatun ruwa da kasa, a jami’ar Calabar, ya ce ko a shekarar da ta gabata ta 2018, an yi ambaliyar ruwa har aka sami hasarar rayuka, bayan amfanin gona, da dukiyoyi, da gidajen da suka salwanta
Shekara da shekaru kwararru a fannin yanayi, sun sha dora laifin wannan matsalar ta ambaliyar ruwa akan rashin ingantattun hanyoyin ruwa
Mr
Kingsley Nwodibi, shine shugaban wata kungiya ta kare muhalli a yankin Naija Delta
Ya ce zancen toshewar magudanan ruwa a lokacin ruwan sama abu ne wanda idan gwamnati ta so za ta iya kawar da shi nan take saboda magudanan ruwan ana iya yashe su

Ga karin Bayani a cikin sauti daga Lamido Abubakar Sokoto

Dubi ra’ayoyi
Masananin tsaron ruwa Abubakar Abdulsalam, ya ce, irin wannan yarjejeniyar aiki tare, ba shakka za ta taimaka wajen shawo kan matsalar tsaron yankin
Rundunonin sojojin ruwan kasashen yammacin Afirka sun kulla wata yarjejeniyar aiki tare, don kawo karshen sata da safarar gurbataccen mai, da ma sauran miyagun laifuka a ruwan yankunan
Babban hafsan hafsoshin rundunar sojin ruwan Najeriya, Vice Admiral Ibok Ekwe Ibas, ya ce, wannan yarjejeniyar ta kunshi aiki tare tsakanin dakarun ruwan yankunan kasashen yammacin Afrika, domin kawo karshen matsalar sata da safarar gurbataccen mai a kasashen
Admiral Ibok, ya kara da cewa, suna sane da irin kazarkazar din miyagun a hankoronsu na tafka danyen aikin, amma ya yi gargadin cewa su ma fa sojojin ruwan a shirye suke wajen tunkarar duk wani takadari da yake son bijirewa, duba da yanzu gungun rundunonin kasashen ne za su dinga daukar matakin bai daya
Babban hafsan mayakan ruwan Najeriyar ya kuma nanata shirinsu na tabbatar da shawo kan matsalolin fashin teku, safarar mutane da ma sauran laifukan da miyagu ke tafkawa ta cikin ruwa
Masananin tsaron ruwa Abubakar Abdulsalam, ya ce, irin wannan yarjejeniyar aiki tare, ba shakka za ta taimaka wajen shawo kan matsalar tsaron, musamman duba da yadda a ruwan yankin akwai inda ba mallakin kowace kasa ba ne, inda nan ECOWAS ce ke da iko da shi, don haka shigowa cikin batun da ta yi, zai saukakawa dakarun aikinsu
Mai magana da yawun rundunar sojojin ruwan Najeriya, Navy Commodore Sulyman Dahun, ya shaidawa muryar Amurka cewa, sabuwar dabarar tsaro da Babban hafsan hafsoshin ruwan Najeriya ya bullo da ita da ake kira CHUCK POINT, inda wasu jiragen yaki na musamman suka tottoshe duk wata kafa da ake bi wajen sata da safarar mai, kuma ya zuwa yanzu suna samun nasara sosai
Ga Rohoton wakilin muryar Amurka Hassaan Maina Kaina

Dubi ra’ayoyi
Bamu san inda aka kai jagoranmu ba, bayan saukar sa a Abuja daga Indiya
Inji jagoran almajiran El-Zakzaky, Muhammad Gamawa
Almajiran shugaban ‘yan Shia na Najeriya Ibrahim El-Zazzaky sun ce ba su san inda a ka kai jagaoran su ba bayan saukar sa a filin saukar jirage na Nnamdi Azikwe da ke Abuja
Mai magana da yawun kungiyar IMN ta 'yan Shi'a a Nigeria, Muhammad Ibrahim Gamawa, ya baiyana cewa almajirran sun taru a flin jirgin saman Abuja domin tarar El-Zazzaky amma sai a ka fita da shi ta wata hanya, sannan aka tafi inda ba su sani ba
Yanzu dai kungiyar ta El-Zazzaky ta IMN, a takaice, ta ce za ta binciki inda a ka kai malamin kafin sanin matakin gaba da zasu dauka
Gabannin dawowar sa, El-Zazzaky ya ce an nemi cusa ma sa likitocin da bai yarda da su ba a Indiya, shi ya sa ya zabi dawowa Najeriya, don neman tafiya a wasu kasashen, kamar Indonesia, da Malaysia ko Turkiyya
Gwamnatin Najeriya ta zargi El-Zazzaky da yunkurin neman sullube doka, a yayin da ya fita ketare, don har ma ya nemi amshe Fasfo din sa
Ga cikakken rahoton daga wakilin Muryar Amurka Nasiru Adamu El-Hikaya



Dubi ra’ayoyi
Gwamnatin Najeriya ta bayyana cewa shugaban 'yan Shia na IMN Ibrahim Elzazzaky ya so zullewa ne ta amfani da damar da kotu ta ba shi ta neman magani a Indiya
Wannan labari ya fito ne wuni daya gabanin labarin cewa Elzakzaky ya kamo hanyar dawowa Najeriya don rashin gamsuwa ga yadda a ke shirin yi ma sa magani a asibitin Medenta na New Delhi a Indiya
A sakon faifan bidiyo bayan na sauti, Elzakzaky ya ce sai a zabi mai gaskiya tsakanin sa da gwamnatin Najeriya
A sanarwa daga babban sakatariyar ma'aikatar labaru Grace Isu Gekpe ta ce tun isar jirgin daular larabawa, Elzakzaky ya nemi amshe Fasfo din sa inda kuma bayan isa Indiya ya so sauka a babban hotel da kuma samun damar ganawa da jama'ar da ya ga dama
Hana Elzazzaky samun wannan bukata ya sanya shi kin wani likita ya duba shi da kuma fitar da sakon sauti na nuna ya na cikin mafi munin hali
Gwamnatin ta ce Indiya ta hana Elzazzaky amfani da kasar ta wajen fadada harkar kungiyar sa ta IMN zuwa ta duniya
Sakon bai kammala ba sai da ya ba da hakuri ga gwamnatin Indiya don yadda Elzakzaky ya so bijirewa doka
In za a tuna kakakin IMN Ibrahim Musa ya ce an sulhunta lamarin kuma jagoran na su zai karbi magani a Indiya bayan ganawa da likitocin da ya amince da su
Me kungiyar IMN za ta ce ne yanzu kan dawowar Mallam Elzakzaky Najeriya?
Babban almajirin Elzazzaky, Muhammad Ibrahim Gamawa ya ce za su nemi tafiya wata kasar cikin zabin Malasiya,Indunsiya ko Turkiyya
An ga wani hoto inda Elzazzaky ke ganawa da ministan kabilu marar sa rinjaye na Indiya Mukhtar Naqvi
Ga dai rahoton da wakilin mu Nasiru Adam El Hikaya ya hada mana a kan batun:
Dubi ra’ayoyi
Manyan manoma da ‘yan kasuwa a Najeriya sun fara mayar da martani game da kokarin inganta cinikin kayan abincin da aka noma a cikin gida, da ya sa shugaba Buhari ya ba shugaban babban bankin Najeriya Godwin Emefiele umurni da ya daina bawa masu shigowa da kayan abinci daga kasashen waje tallafi
Wannan ba shine karo na farko da mahukuntan kasar a karkashin jagorancin shugaba Muhammadu Buhari za su dauki irin wanan mataki na hana a shigo da kayan abinci daga kasashen waje ba, domin daga hawansa mulki a shekara 2015 aka haramta shigowa da wasu kayayyaki 41 wadanda ake ganin ana samun su a cikin gida Najeriya
Shugabar Mata Manoma a Jihohin Arewa Bilkisu Mohammed ta ce wanan umurni yana da kyau sai dai ya bar baya babu zani, domin masu kama mutane su yi garkuwa da su sun hana mata yin noma, ta yi kira ga shugaba Buhari da ya tashi tsaye ya yi maza maza ya magance harkar tsaro domin a ci moriyar wanan umurni, in ba haka ba zai yi wuya a ci nasara
Shi ma mataimakin shugaban kungiyar masu masana'antu da aikin gona ta kasa Sanusi Maijama’a Ajiya ya ce umurnin yana da kyau sai dai ba lallai ne mutane su bi ba sai an dauki mataki, saboda so tarin yawa manoma ba su samun tallafin da ake bada wa domin su
Kwararre a fanin tattalinarziki Yusha’u Aliyu ya ce duk kasar da ta keso ta ciyar da kanta kuma a samu zaman lafiya dole ne ta dauki irin wannan mataki domin ta samu kudaden shiga daga kasashen waje saboda farfado da tattalin arzikin ta
Wakiliyarmu a Abuja Medina Dauda ta hada mana rahoto akan batun
Dubi ra’ayoyi
Gwamnan jihar Legas, Babajide Sanwo Olu ya fidda sunayen mutanen da za a nada a matsayin kwamishinonin jihar, ciki har da wasu wadanda ba 'yan asalin jihar ba
Jihar Legas dake kudu maso yammacin Najeriya jiha ce ta al’ummar Yarbawa, kuma su ke da fada a ji a bangarorin gwamnatin jihar, wannan ne karon farko da wani gwamna a jihar ya bada sunan bahaushe dan asalin arewacin Najeriya, amma haifaffen jihar, a matsayin wanda zai zama kwamishinansa
Haka kuma akwai kakakin jam'iyar APC a jihar, Mr
Joe Igbeke dan kabilar Igbo da aka zaba, koda yake wannan ba shine karon farko da aka ba wani dan kabilar Igbo wannan mukamin ba, domin ko a zamanin tsohon gwamna Fashola, wani dan kabilar Igbo ya rike mukamin Akanta Janar a jihar
Akitec Kabiru Ahmed da aka bada sunansa yanzu, ya taba rike mukamai daban-daban a baya a karkashin gwamnatocin da suka shude, inda ya rike mukamin shugaban hukumar zayyane-zayyane, da kula da muhalli a lokacin gwamana Fashola, ya kuma rike mukamin sakataren hukumar kula da ruwan sha a karkashin tsohon gwamna Ambode
'Yan Arewa a jihar, ba a barsu a baya ba wajen yabawa da wannan rabon mukamai
Suna fadin cewa hakan yayi daidai domin zai taimaka wajen hadin kan al'umma da kasa baki daya
A karamar hukumar Agege dake jihar Legas aka haifi Kabiru Ahmed, sannan ya iya magana da harsuna uku, wato yarbanci da turanci, da kuma hausa
Yanzu dai a yayin da ake jinjinawa gwamna Sanwo Olu, wasu 'yan Arewacin Najeriya na ganin har yanzu suna bin al’ummar Yarbawa bashi na nadin mukamai, musanaman idan aka yi la’akari da yadda gwamnoni, da ministoci 'yan Arewa ke baiwa yarbawa mukamai a Arewacin kasar
Ko a kwanan nan ma, gwamnan jihar Kaduna Nasiru El-Rufa'i, ya baiwa wata 'yar asalin yankin Yarbawa, amma haifaffiyar jihar Kaduna mukamin kwamishiniya, banda masu bashi shawara da dama da yake dasu
Ga cikakken rahoton daga wakilin Muryar Amurka Babangida Jibrin






Dubi ra’ayoyi
Ruwan Sama kamar da bakin kwarya, da aka dunga yi tun daga ranar Litinin din da ta gabata zuwa Talata a garin Ngandu dake jihar Borno, ya rugurguza gidaje fiye da 118, mazauna garin da yawa kuma suka rasa matsugunnan su
Wasu daga cikin wadanda suka rasa gidajen su, da dukiya, sanadiyar ruwan saman da aka yi, sun bayyana yadda ruwan ya rusa gidanjen

Hajiya Yaba Kolo, shugabar hukumar samar da agajin gaggawa a jihar Borno ta yi bayani akan agajin gaggawar da suka kai wa mutanen Ngandu
Tace sun kai kayan abince, barguna da zannuwan gado, da sauran wasu kayayyakin aiki a cikin gida

Ya zuwa yanzu dai, ba wanda ya rasa rai sakamakon ruwan saman
A saurari cikakken rahoton daga wakilin Muryar Amurka Haruna Dauda Biu


Dubi ra’ayoyi
Bayan ziyarar da shugaban Najeriya Muhammadu Buhari ya kai yankin gano fetur a arewa tsakanin Bauchi da Gombe, rijiyar binciken fetur ta KOLMANI ta biyu ta yi fice a kafafen labaru wajen gano man fetir a arewacin Najeriya
Hakan ya biyo bayan rijiyar Kolmani ta farko da aka fara aiki a kanta a 1999 inda aka samu iskar gas, yanzu kuma aka toni fiye da kafa dubu 10 da muradun kaiwa kafa dubu 14,270 don kammala aikin rijiyar ta biyu
Sabon shugaban kamfanin fetur Mele Kyari ya ci alwashin bunkasa kamfanin da irin wannan aiki kazalika da tada matatu 4 kafin karewar wa'adin mulkin shugaba Buhari a 2023
Lamarin aikin gano man ya Kara fitowa fili ne a watan jiya yayin mika ragama a hukumance da tsohon shugaban kamfanin fetur NNPC Maikanti Kachalla Baru ya yi ga sabon shugaban Mele Kolo Kyari
Bayanai daga aikin nemo man na nuna samuwar man a yankin Neja har zuwa tafkin Chadi wanda aikin ya samu tsaiko a yankin kan iyaka saboda illar Boko Haram da kan sace ko barazana ga rayuwar jami'an binciken man
Alamu dai na nuna samun man zai zaburad da samun kudin shiga a arewa, a maimakon dogaro kacokan kan noma da kiwo
Saurari cikakken rahoton Nasiru Adamu Elhikaya



Dubi ra’ayoyi
Kungiyar mabiya mazhabar Shi'a ta almajiran Malam Ibrahim El-Zakzaky IMN, ta ce ta sulhunta takaddamar duba malamin, biyo bayan sakon sauti da yake nuna fargabar barazana ga rayuwarsa a asibitin kasar India
Sakon na sauti ne, wanda IMN ta ce hakika Malam El-Zakzaky ne, kuma ta na sane da yayata shi, na bayyana bukatar El-Zakzaky na dawowa Najeriya domin canza wurin neman magani, zuwa Malaysia ko Turkiyya
Matsayin kungiyar IMN a yanzu ta bakin kakakinta Ibrahim Musa, an shawo kan lamarin, domin da ma ya taso ne don rashin ganin asalin likitocin da aka yi magana da su karkashin wata kungiyar kare hakkin 'yan Adama a London
Yanzu dai za a zura a ga jinyar El-Zakzaky da uwargidan sa Zeentu a asibitin na Medanta da ke New Delhi, babban kasar ta India
A cikakken rahoton daga wakilin Muryar Amurka Nasiru Adamu El-Hikaya


Dubi ra’ayoyi
An lura cewa rashin yalwataccen masauki mai inganci Ga alhazan Najeriya na daga wasu matsalolin da alhazan ke fuskanta dangane da zamansu a wasu wurare masu muhimmanci, da bai ba su damar gudanar da ayyukan ibada cikin walwala, da tsabtar yanayi, da kuma kwanciyar hankali
A taron da ya gudana da manyan kafofin yada labarai na duniya a birnin Makka, bayan ziyarar ganewa ido, gwamnan Bauchi Bala Abdulkadir Muhammed, Kauran Bauchi, ya bukaci gwamnatin Najeriya da ta Saudiya, da su sake sabon lale akan batun masaukin alhazan Najeriya
A hirarsu da manema labarai na kasashen waje, bayan ziyarar tantance masaukan 'yan Najeriya, gwamna Bala Abdulkadir Muhammed Kauran Bauchi, ya ce yadda ya ga 'yan Nariya suke zaune, abin ya bata masa rai tare da ba shi tausayi
Ga cikakken rahoton daga wakilin Muryar Amurka Abdulwahab Muhammad



Dubi ra’ayoyi
Bayanai na nuni da cewa kimanin mutane fiye 10,000 ne ke kamuwa da cutar sankaura a Najeriya a kowacce shekara, inda fiye da 1,000 yara ne
Gwamnatin tarayya a Najeriya ta ce ta yi nasarar samun alluran rigakafin cutar sankarau ga kananan yara
Bayanai na nuni da cewa kimanin mutane fiye 10,000 ne ke kamuwa da cutar sankaura a Najeriya a kowacce shekara, inda fiye da 1,000 yara ne
A hirarsu da wakiliyar Muryar Amurka Zainab Babaji, shugaban hukumar kula da lafiya, matakin farko a jihar Filato, Dakta Livinus Miapkwap, ya ce manufar allurar rigakafin shi ne ta kare yara daga kamuwa da cutar ta sankarau
Shi ma a na shi bayanin, Sakataran ma’aikatar lafiya ta jihar Filato, Dakta Martins Azzuwut, ya ce Najeriya na daga shiyyar da al’ummarta ke kamuwa da cutar sankarau, don haka ake neman mafita kan cutar
Ga cikakken rahoton daga wakiliyar Muryar Amurka Zainab Babaji


Dubi ra’ayoyi
Rundunar tsaron Najeriya ta bayyana cewa, a wannan karon gwamnati ta zage damtse da kara damarar ganin bayan kungiyar Boko Haram, da kuma tabbatar da zaman lafiya mai dorewa a yankunan da ake fama da tashe tashen hankali sakamakon hare haren kungiyar Boko Haram
Rundunar tsaron ta bayyana haka ne yayin liyafar bukuwan sallah da aka shiryawa wadanda suke zaune a sansanan ‘yan gudun hijira na cikin gida
A jawabinsa, kwamandan rundunan sojin sama na 153 dake Yola, Air Commodore Mohammed Yusufu, ya yaba rawar da babban hafsan sojin sama ke takawa dake zaburar da na kasa don fuskantar yan ta'adda
Shima a nashi jawabin ga askarawan saman babban hafsan sojin saman Najeriya, Air Marshall Saddique Abubakar, yace gwamnati ta kuduri aniyar shawo kan wannan matsalar baki daya a wannan karon
Yau dai fiye da shekaru goma ke nan da yan kungiyar Boko Haram ke kai hare hare a wasu sassan Najeriya da kuma wasu kasashen dake makwabtaka da Najeriyan, da ya zama sanadin asarar dubban rayuka baya ga wadanda ke gudun hijira da kuma asarar dukiya
Saurari cikakken rahoton Ibrahim Abdul’aziz



Dubi ra’ayoyi
Yayin da ana ci gaba da gudanar da bukukuwan babbar Sallah, shuagabannin al'ummar Musulmi a jihar Imo sun yi kira ga jama'ar Najeriya da su kasance masu neman zaman lafiya a ko yaushe, don kawo karshen kalubalolin rashin tsaron da kasar ke ta fama da su
Malam Bashar Uwakwe shine shugaban majalisar Musulmi na jihar Imo, kuma ya ce "Sakona ga 'yan Najeriya shine su nemi zaman lafiya, su kuma kaurace wa hargitsi da kuma duk abin da na iya tada hankalin jama'a
Ya kuma kara da yin kira ga kasar, daga hukumomi zuwa talakawa, da kowa ya tabbatar da zaman lafiya a duk inda yake, saboda wuce gona da iri baida wani amfani
Sai kuma Oba Musibau Oladeji, sarkin Yarbawa na jihar Imo ya dora akan batun cewa "Mu rungumi zaman lafiya saboda rashin tsaro na yiwa kasar barazana a halin yanzu
Yace yakamata gwamnati ta tashi tsaye ta dauki kwakkwarar mataki akan wannan batun, saboda matukar ba a mayar da hankali akan wannan ba, hakan na iya wargaza kasar
Daga bisani, mai taimakawa gwamna Emeka Ihedioha na jihar Imo akan lamuran Arewa, Hon
Hassan Yahaya Babidi ya yi matukar yabawa gwamnan don goron Sallar da ya raba wa al'ummar Musulmi a wannan lokacin Sallah
Shima Garkuwan Hausawa na jihar Imo, Alhaji Suleiman Ibrahim Suleiman ya mika sakon godiya ga gwamnan
Ga rahoton wakilin Sashen Hausa Alphonsus Okoroigwe daga Owere:
Dubi ra’ayoyi
Hukumar kula da lamuran ruwan sama da na koguna NIHSA ta anakaradda jihohin Najeriya 15 cewa za a samu ambaliyar ruwa a cikin su da hakan tuni ma har ya haddasa asarar rayuka
Hukumar ta ce rashin amfani da gargadi na ambaliyar ruwa a bana daga gwamnatocin jihohi ya ta’azzara lamuran da za a ma iya kauce mu su


Shugaban hukumar ta NIHSA Clement Nze ya ce nan da wata daya gagarumin ruwan koguna zai gangaro daga kasashen Benin, Cote d’ivoire, Guinea, Mali, Burkinafaso, Chad da Kamaru zuwa Najeriya don haka akwai bukatar daukar matakan kare irin illar ambaliyar ruwa da hakan zai kawo
Nze ya bukaci mutane su gujewa gina gidaje kan hanyoyin ruwa, kazalika gwamnatoci su tabbatar da samar da magudanan ruwa

Cikin shawarar da hukumar ta bayar har da gina madatsun ruwa don tara ruwan a waje daya da hakan zai hana malalar ruwan cikin gidajen jama’a

Hukumar ta baiyana jihohi 15 da ke cikin yankunan da a ke fargabar samun ambaliyar da su ka hada da Adamawa, Abia, Bauchi, Delta, Jigawa, Neja, Lagos, Edo, Kuros Riba, Oyo, Enugu, Kebbi, Imo, Nassarawa da Abuja


Ga dai rahoton Nasiru Adamu El Hikaya daga Abuja:

Dubi ra’ayoyi
Hedkwatar Rundunar sojojin saman Najeriya ta ce jiragen yakinta sun rugurguza wasu sansanoni biyu masu muhimmancin gaske na kungiyar mayakan Boko Haram
Kakakin rundunar sojojin saman Najeriya, Air Commodore Ibikunle Daramola ya shaidawa wakilin Muryar Amurka cewa biyo bayan amfani da kuramen jirage masu leken asiri, jiragen yakinsu, samfurin Alpha Jets sun rugurguza cibiyar tsara dabarun yaki na Boko haram, da kuma cibiyar ba da umarni na kungiyar da ke Izza a dajin Sambisa
Air commodore Daramola, ya ce, kimanin mayakan na Boko Haram 40, da aka hango a sansanin farko kafin kai farmakin, duk baki daya an halaka su bayan harin
Rundunar sojojin saman Najeriyar, ta ce za ta ci gaba da aiki tare da sauran dakarun kasar don kawo karshen 'yan ta'adda, da Boko Haram a Arewa maso gabas, 

kuma kamar yadda tsohon babban hafsan hafsoshin rundunar dakarun kasar Air Marshal Al'Amin Dagash ke cewa, yana da kwarin gwiwar lalle sannu a hankali, mayakan Najeriya za su kawo karshen wadannan 'yan ta'addan





Dubi ra’ayoyi
Gamayyar hukumomin tsaro dake jihar Filato ta kaddamar da wata cibiyar tattara bayanan sirri cikin gaggawa don tsaron rayukan jama’a musamman lokacin bukukuwan Sallah
Kakakin rundunar ‘yan sandan jihar Filato, DSP Mathias Terna, ya ce cibiyar ta kasance da muhimmanci saboda matsalolin tsaro da ake fuskanta, musamman lokutan bukukuwan Sallah
Limamin babban masallacin Jos, Sheik Muhammadu Lawal Adam, ya yi huduba ne kan zaman lafiya da hakin da ya rataya kan shugabanni
Shima shugaban darikar ECWA ta kasa da kasa, Rabaran Stephen Panya-Baba ya ce kamata yayi hukumomi su sauya fasalin yadda suke gudanar da harkar tsaro
An dai gudanar da bukukuwan Sallah lafiya a fadin jihar Filato
Domin karin bayani saurari cikakken rahotan Zainab Babaji

A wani sakon taya Musulman Najeriya murnar wannan rana, shugaba Muhammadu Buhari ya yi kira ga al’umar musulman kasar da su rika nuna halayen da sauran jama’a za su rika dora koyarwar addinin Islama akan mizani mai kyau
A wani sakon taya Musulman Najeriya murnar wannan rana, shugaba Muhammadu Buhari ya yi kira ga al’umar musulman kasar da su rika nuna halayen da sauran jama’a za su rika dora koyarwar addinin Islama akan mizani mai kyau
Musulami sun shiga bukukuwan sallar Eid- al Adha, ko kuma babbar salla a sassan duniya, bayan da aka kammala Hawan Arfa a jiya Asabar a kasa mai tsari, inda mahajjata daga sassan duniya suka hallara domin sauke farali
A Najeriya, shagulgulan sun kankama a sassan kamar yadda rahotanni ke nunawa, inda jama’a maza, mata da yara kanana suka dunguma zuwa masallatai domin gudanar da sallar idi
A wani sakon taya Musulman Najeriya murnar wannan rana, shugaba Muhammadu Buhari, ya yi kira ga al’umar musulman kasar, da su rika nuna halayen da sauran jama’a za su rika dora koyarwar addinin Islama akan mizani mai kyau
A can Jamhuriyar Nijar ma, rahotanni sun yi nuni da cewa, an fara gudanar da shagulgula lami lafiya, inda jama’a suka yi tururuwar zuwa masallatai da safiyar yau Lahadi, kafin daga bisani a gudanar da ayyukan layya
A Kamaru da Ghana ma haka labarin yake, inda aka bude bukuwan sallar da zuwa masallatan idi da kuma cin abinci iri-iri, inda daga bisani aka yi ayyukan layya da kuma kai ziyara ga ‘yan uwa da abokan arziki
Yayin da aka fara bukuwan sallar a sassan duniya, a yau Lahadi mahajjata suka yi jifan shedan a kasa mai tsarki, daya daga cikin rukunan aikin hajji
Sama da alhazai miliyan biyu ne suka halarci aikin hajjin na bana, wanda ake yi a duk shekara, ake kuma kwashe kwanaki biyar ana yi
Hukumomi a Riyadh, babban birni Makka, sun yi amfani da dubun dubatar jami’an tsaro, wadanda suka rika taimakawa alhazai, domin a kaucewa matsalar turereniyar da ta auku a shekarar 2015, inda mahajjata 2,300 suka rasa rayukansu,
Abokin aikinmu Yusuf Aliyu Harande, wanda shi ma yake gudanar da aikin hajjin, ya tabbatar da irin matakan da aka dauka
“Jami’an tsaron suna ta kai-komo babu kakkautawa, kowanne wuri aka bi za a gansu suna kai dauki
” In ji Harande
Shi dai aikin Hajji, daya ne daga cikin shikashikan Musulunci guda biyar, wanda ake bukatar duk Musulmin da ke da hali da koshin lafiya ya cika shi, ko da sau daya ne a rayuwarsa



Dubi ra’ayoyi
Da alamun dai Sallar layya ta bana, ta zo ne a wani yanayi na rashin kudi a hannun jama'a, domin kuwa farashin raguna yayi tsanani, kamar yadda wakilin Muryar Amurka, Ibrahim Abdul'aziz ya tarar a kasuwar dabbobi ta Yola da Jalingo
Sai dai lokacin da kasuwar dillalan raguna ke kara buduwa a yanzu, su kuwa talakawa suna nuna damuwa ne akan tsadar raguna a yanzu
Su kuwa hukumomin tsaro, a halin yanzu, suna cikin shirin tabbatar da anyi shagulgulan babbar Sallah cikin kwanciyar hankali
Suleiman Baba, kakakin rundunan tsaron farin kaya, a hirar su da wakilin mu, ya bayyana irin matakan da aka dauka
A saurari cikakken rahoton daga wakilin Muryar Amurka Ibrahim Abdul'aziz

Dubi ra’ayoyi
A hirar shi da wakilin Muryar Amurka, Muhammad Ibrahim Gamawa, wanda shine kakakin 'yan Shia ta IMN a Abuja, yace sun tabbatar da cewa ko an bar Zakzaky ya je India domin neman magani, ba zai gudu ba
Malam Gamawa, kakakin almajiran El-Zakzaky, yace ba ta yadda za a yi El-Zakzaky ya gudu, ko neman mafakar siyasa a Indiya in ya tafi asibiti a birnin New Delhi
Gamawa, a bayanin sa kan sharudan da gwamnatin Kaduna ta Nasir El-Rufa'i ta gindaya kan fitar Zakzaky, ya ce shata sharudan alamu ne na damuwar hukuma
Gamawa ya ce lauyan kungiyar ta El-Zakzaky, Femi Falana, na kwatanta sharudan a matsayin marasa tasiri
Ga cikakken rahoton hirar daga wakilin Muryar Amurka, Nasiru Adamu El-Hikaya


Dubi ra’ayoyi
A karshe dai gwamnatin jahar Kaduna ta bayyana aniyar daukaka kara kan hukuncin da babbar kotun jahar ta yanke game da baiwa jagoran mabiya Shi'a a Najeriya damar zuwa Indiya domin duba lafiyar shi da ta mai-dakin shi
Gwamnatin ta ce duk da yake dai ba muzgunawa Mal
El-zazzaky ta ke son yi ba, akwai bukatar shimfida ka'idoji kafin wadanda ake karar su fice zuwa Indiya
Gwamnatin ta gindaya ka’idoji bakwai da tace tilas a cika kafin barin El-Zakzaky da mai dakinsa su tafi jinya
Na farko gwamnatin tace, tana so gwamnatin tarayyar Najeriya ta binciko ko asibitin ya yi shirin karbar jinyarsa da kuma tabbatar an kiyaye ka’idojin jinyar
Banda haka kuma sai masu jinyar sun dauki alkawarin cewa, zasu dawo Najeriya idan aka sallame su daga asibiti, kuma sune zasu dauki nauyin dukan dawainiyar tafiyar da kuma jinyarsu
Wasu daga cikin sharuddan da gwamnatin jahar Kaduna ke son a shimfada wa sheikh El-zazzaky da mai-dakin shi kafin fita Indiya neman lafiyar dai sun hada da kawo babban sarki Mai daraja ta daya, da kuma sanannen mutum da za su tsaya musu Ana kuma bukata Mal
El-zazzaky da mai-dakin da lauyoyin su su dauki rantsuwa cewa da sun sami lafiya za su dawo Nigeria, sannan kuma za a hada su da jami'an tsaro na gwamnatin tarayya su zauna da su har zuwa ranar da za su dawo gida Najeriya

Har wa yau, gwamnatin jihar Kaduna ta bukaci ofishin jakadancin Najeriya a kasar India ta sa ido sosai ta kuma tantance duk wanda ya nemi ganin wadanda ake tuhuman, banda haka kuma ya kasance babu wanda zai iya ganinsu sai da izinin ofishin jakadancin Najeriya
Saurari cikakken rahoton Isa Lawal Ikara


Dubi ra’ayoyi
Wani ruwan sama da aka yi kamar da bakin kwarya ya yi sanadiyyar rasa rayukan wasu dalibai hudu na jami’ar Abubakar Tafawa Balewa da ke Bauchi, a arewa maso gabashin Najeriya
Daliban sun gamu da ajalinsu ne yayin da suke tafiya akan wata gada, wacce ta karye bayan da aka tafka ruwan saman
Akalla dalibai 40 ne ke tafiya akan gadar a lokacin da hadarin ya auku, inda rahotanni ke nuni da cewa, ba a ga wasu daga cikinsu ba
A halin da ake ciki dai hukumar gudanarwar jami’ar ta rufe makarantar kamar yadda mataimakin shugabanta, Farfesa Muhammad Ahmad Abdulazeez, ya bayyana
Gwamnan jihar Bauchi, Sanata Bala Muhammed, Kauran Bauchi, wanda ke kasar Saudiya ya jajanta wa al’ummar jihar, dangane da wannan al'amarin
Ya kuma ba da umurnin da a dauki matakai domin shawo kan matsalar, da kuma kai kayan agaji ga mutanen da suka samu raunuka
Shi ma Kakakin gwamnan Bauchin, Dokta Ladan Salihu, shi ma ya jajanta wa iyalai da al'umar Bauchi bisa wannan rashi
A saurari cikakken rahoton wakilin Muryar Amurka Abdulwahab Muhammad



Dubi ra’ayoyi
Tsohon shugaban Najeriya Olusegun Obasanjo ya gana da shugabannin Fulani da nufin jin matsalolinsu da yadda za a iya magance su
A cikin bayanansu, shugabannin matasan sun bayyana cewa, muhimman abubuwan da suka dame su sun hada da yawan satar shannu, sacewa da garkuwa da mutane, da kuma fashi da makami da sauka janyo masu asara suka kuma kashe sana’a da suka gada kaka da kakanni da ya kai ga yanzu ‘ya’yansu basu da wata sana’a, ba ilimi, ba aikin gwamnati, ba gonakin kansu
Shugabannin Fulanin sun ce yanzu haka an raba Fulani da kusan kashi talatin da biyar cikin dari na shannunsu, abinda ya zama cewa, wadannan matsaloli sun hana ‘ya’yan Fulani wata hanyar rayuwa idan ba ta aikata laifi ba
Masu kula da lamura da Sashen Hausa ya yi hira da su, sun bayyana gamsuwa da wannan zaman da suka ce hanya ce ta samun masalaha
Yayinda suka yi kira ga kabilu da yankunan Najeriya su nemi hanyoyi sulhu da zaman lafiya
Saurari cikakken rahoton Hassan Tambuwal daga Ibadan

Dubi ra’ayoyi
Rahotanni na nuni da cewa, mutane biyar sun rasu a wajen aikin hajjin bana, yayinda ake haramar hawan arfa
Kamar yadda a ka sanar tun farko, tawagar alhazan Najeriya ta karshe ta sauka a Jeddah bayan tashi daga filin saukar jiragen sama na Nnamdi Azikwe da ke Abuja
Rukunin na karshe na cikin adadin alhazan jihohi dubu 44,450 banda maniyyatan dake tafiya ta jirgin yawo
Hukumar alhazan ta bayyana cewa a dauki matakan ganin cewa mahajjata sun sami kular da ya kamata ta wajen ajiye jami’in hukuma a dukan wuraren da aka sauke mahajjata
Aka kuma kara jan hankalin masu aikin hajin su kula bayan samun labarin wadansu suna kokarin damfarar alhazan da suka fahimci cewa, suna bukatar taimako
Ta dalilin haka suka takaita shigowar baki masaukan alhazai a Makkah da Madina don lamuran tsaro
Saurari cikakken rahoton Saleh Shehu Ashaka

Dubi ra’ayoyi
Rundunar tsaron farin kaya ta Najeriya ta fara binciken kwakwalwa tsakanin jami’anta da nufin tabbatar da lafiyarsu da kuma inganta aikin
Ganin yadda ake yawan samun sakin bindiga a kuskure da kashe rayukan farin kaya da basu ci ba basu sha ba, yasa kungiyoyin kare hakkin BIl’adama suka rika kira da a binciki lafiyar kwakwalwar wasu jami'an tsaro da suke zargin cewa, suna wuce gona da iri da kuma harbi ba bisa ka'ida ba
Rundunar farin kaya ta dauki matakin tabbatar da lafiyar jami’an ne ta wajen gudanar da jarrabawa da ta shafi tunani da kwakwalwa
Mai Magana da yawun rundunar Ali Abari Fika wanda yake daya daga cikin jami'an sashin binciken kwakwaf na rundunan da aka turo jihar Adamawa ya bayyana cewa, an dauki wannan matakin ne ganin abinda ya faru a wadansu jihohin kasar da ya hada da yadda wani jami’in tsaro a Lagos ya yi barazanar cewa zai je ya kashe wani ya kuma je ya aikata kisan
Ana ganin daukar wannan matakin zai taimaka wajen kare martabar aikin soja da kuma kara samun kwarewa a aikin da zai zama da muhimmaci wajen cimma guri
Saurari cikakken rahoton Ibrahim Abdul’aziz daga Yola,


Dubi ra’ayoyi
A yayin da wasu ke shirin shiga zanga-zangar juyin juya hali a Najeriya, hadakar kungiyoyin matasan Arewacin Nigeriya mai suna Coalition of Northern Groups ta ce kada wani dan Arewa ya shiga zanga-zangar don akwai lauje cikin nadi
Shugaban kungiyar Alh
Nastura Ashir Sharif wanda ke amsa tambayoyi a wajen taron manema labarai a garin Kaduna yace zanga-zangar ba ita ce mafita ba
Yace komawa kan teburin tattaunawa itace zata kawowa kasar zaman lafiya fiye da zanga zanga
Saidai kuma shugaban hadakar kungiyoyin arewachin Najeriyan Ashir Sharif ya ce wajibi ne shugaban kasa Buhari ya yi kyara a tsarin tafi da gwamnatin shi

Shirin shiga zanga-zangar na wannan ranar litinin dai ya jawo cecekuce tsanin 'yan daga bangarori daban-daban saboda ganin gwamnatin ta shugaba Buhari ba ta ma gama zama don cin wa'adin ta na biyu ba



Dubi ra’ayoyi
Rundunar ‘yan sandan Najeriya ta girke jami’anta a muhimman sassa kamar mahadar tituna don rigakafin gudanar da zanga-zangar juyin juya hali daga wasu kungiyoyin da’awar tsaro da dimokradiyya
Wadannan matakan ne suka yi sanadiyar cunkuson ababen hawa a wasu titunan gefen Abuja da ba a faye samun hakan ba da rana tsaka
Akalla dai wata kungiyar tattaunawar musulmi da kirista da jagorancin Pasto Simon AS Dolly ta gudanar da taro don nuna rashin amincewa da zanga-zangar
Taron a masaukin baki na majami’ar Katolika dake unguwar Zone 6 a Abuja ya bukaci masu zanga-zangar su janye matsayar su da bin matakin tattaunawa don warware abin dake damun su
Tijjani Abdulmumin dake jagorantar bangaren matasa a kungiyar, yace duk da akwai matsalar kuncin rayuwa a mulkin da ke kan gado, amma in a ka yi la’akari da yadda fitina kan durkusar da kasa, barin fito-na-fiton ya fi alheri
An samu labarin a Lagos an so gudanar da zanga-zangar inda ‘yan sanda su ka jefa hayaki mai sa kwalla da kuma kama wasu mutane
Madugun zanga-zangar juyin juya hali Omoyele Sowore na hannun ‘yan sandan farin kaya DSS
Magoya bayan Sowore sun garzaya hukumar kare hakkin ‘yan adam inda su ka nemi a sake shi da nuna su na da ‘yancin bayyana ra’ayin su
Haka nan sun yi zargin an so murkushe da dai sun yi yunkurin isa dandalin bayyana ra’ayi na UNITY, inda ‘yan sanda su ka taru a bigiren don dakile masu son zanga-zangar ta kin jinin gwamnati
Hakanan da sojojin haya da su ka zo a motocin safa biyu don birkita muradin
Ga rahoton wakilin Nasiru Adamu Elhikaya daga birnin Abuja:

Lauyoyin El Zakzaky, sun nemi kotun ta ba shugaban mabiya Shi’ar damar ya je kasar waje neman magani da shi da mai dakinsa Zeenat, saboda rashin lafiya da suke fama da ita
Lauyoyin El Zakzaky, sun nemi kotun ta ba shugaban mabiya Shi’ar damar ya je kasar waje neman magani da shi da mai dakinsa Zeenat, saboda rashin lafiya da suke fama da ita
Wata babbar kotu a Kaduna, ta ba shugaban Islamic Movement of Nigeria (IMN) ta ‘yan Shi’a, Sheikh Ibrahim El Zakzaky, damar zuwa India neman magani, amma tare da rakiyar jami’an tsaron farin kaya na DSS
Kotun har ila yau, ta ba uwargidan El Zakzaky, Zeenat izinin zuwa neman maganin ita ma
Alkalin kotun, mai shari’a Darius Khobo ne ya yanke hukuncin a yau Litinin, bayan da ya dage zaman sauraren karar zuwa yau
Lauyoyin El Zakzaky, sun nemi kotun ta ba shugaban mabiya Shi’ar damar ya je kasar waje neman magani da shi da mai dakinsa Zeenat, saboda rashin lafiya da suke fama da ita
Tun a shekarar 2015 hukumomi suke tsare da shi da iyalinsa, bayan wani dauki-ba-dadi da aka yi tsakanin mabiyansa da dakarun Najeriya
Hukumomin Najeriya na tuhumar shi da laifin kisa da ta da tarzoma, yayin da mabiyansa suke zargin an kashe masu daruruwan mambobi tare da rusa gidan shugaban nasu
A baya, wata kotu ta taba ba da iznin a sake shi a kuma biya shi diyya, amma mahukuntan Najeriya sun kalubalanci matsayar kotun, lamarin da ya sa har yanzu yake tsare
Saurari cikakken rahoton Isah Lawal Ikara daga Kaduna:



Dubi ra’ayoyi
Jami'an 'yan sanda a birnin Legas sun yi dauki ba dadi tare da masu zanga zangar juyin juya hali da aka so a gudanar wa a sassan Najeriya
Tun da sanyin safiyar yau ne dai masu zanga zanga aksari matasa suka yi
dafifi a harabar shiga filin wasa na kasa da ke Surulere domin amsa kiran jagoran juyin juya halin, Omoyele Sowere, da yanzu haka yake tsare a Abuja
Sai dai duk da sammakonsu, sun tarar da tarin 'yan sanda suna jiransu, inda kuma suka umarce su, su watse, amma masu zanga zangar suka bijirewa kiran
Wani mai zanga zangar ya shedawa manema labarai cewa, sanin kowa ne lokacin da aka yi juyin juya hali a Masar, shugaba Buhari kafin ya hau ragamar mulki, ya ce wannan shi ne hanyar kawar da gwamnati mara adalci, me ya sa kuma yanzu domin yana mulki yake adawa da wannan hanyan?
A bangarensu dai 'yan sanda sun ce masu zanga zangar ba su nemi izini ba, don haka suka yi amfani da barkonon tsohuwa domin tarwatsa su
Yanzu dai an wasta taron, amma su masu zanga zangar sun ce za su sake komawa
Wasu rahotanni sun yi nuni da cewa, an yi makamanciyar wannan zanga zanga a wasu yankunan Najeriyar, inda har ake zargin 'yan sandan da yin amfani da karfin da ya wuce kima wajen tarwatsa masu boren neman sauyin

Ga cikakken rahoton daga wakilin Muryar Amurka Babangida Jibrin daga Legas



Dubi ra’ayoyi
Hukumar raya kasashe ta Majalisar Dinkin Duniya ta ce an sami raguwar cin zarafin al’umma da ‘yan kato da gora keyi, yayin gudanar da aikinsu na tsaron al’umma
Shugaban sashen gudanarwa da ayyukan tsaro na MDD a Najeriya, Mathew Alao, ya bayyana hakan yayin yaye wasu ‘yan kato da gora da aka fi sani da civilian JTF su 123 daga jihar Borno, a cibiyar koyar da dabarun shugabanci da zama ‘dan kasa na gari, dake Shere Hills a jihar Pilato
Jami’in MDD ya ce a baya, ‘yan kato da goran na aiwatar da hukunci ne ba tare da la’akari da doka ba, amma tun da suka fara samun wannan horo, sukan mika wa hukumomi duk wanda suka kama don gudanar da bincike da aiwatar da hukunci
‘Yan kato da goran sun sami horo ne kan sasanta al’umma da inganta zamanta kewa da sana’oi da kuma dabarun dakile tashe-tashen hankali a Arewa maso Gabas
Domin Karin bayani saurari rahotan Zainab Babaji

Dubi ra’ayoyi
A yayin da wasu ke shirin shiga zanga-zangar juyin juya hali a Najeriya, hadakar kungiyoyin matasan Arewacin Nigeriya mai suna Coalition of Northern Groups ta ce kada wani dan Arewa ya shiga zanga-zangar don akwai lauje cikin nadi
Shugaban kungiyar Alhaji Nastura Ashir Sharif, wanda ke amsa tambayoyi a wajen taron manema labaru a garin Kaduna ya ce zanga-zangar ba ita ce mafita game da halin da Najeriya ke ciki ba
A cewar Alhaji Nastura, “yanzu mun kai matsayin da wayewarmu da gogewarmu da yadda duniya ke tafiya yanzu, ko wacce irin matsala ce ta samu al’umma za a iya zaunawa a tattaunata a nemi masalaharta
”
Sai dai kuma shugaban hadakar kungiyoyin arewachin Najeriyan Ashir Sharif ya ce wajibi ne shugaban kasa Buhari ya yi gyara a tsarin tafi da gwamnatin sa
Shirin shiga zanga-zangar na yau Litinin dai ya jawo cece-kuce tsakanin al’umma daga bangarori daban-daban, saboda ganin gwamnatin ta shugaba Buhari ba ta ma gama zama don cin wa'adin ta na biyu ba
Domin Karin bayani saurari rahotan Isah Lawal Ikara

Dubi ra’ayoyi
An kashe shi ne a gidansa da ke garin Mayo-Belwa, wannan kuma na zuwa ne bayan da rundunan 'yan sandan jihar ta karrama shi kasa makonni biyu da suka gabata, akan irin rawar da yake takawa wajen kamo masu garkuwa da jama'a
Rundunan ‘yan sanda a jihar Adamawa a arewa maso gabashin Najeriya, ta baza jami'anta don gano wadanda suka kashe wani fitaccen dan sa-kai na kungiyar Miyetti Allah, da ke taimakawa wajen kamo bata gari, Alh
Saidu Sale Kolaku
Kolaku shi ne mataimakin shugaban kungiyar Miyetti Allah mai kula da yankin Adamawa ta kudu da ya kunshi kananan hukumomi bakwai
An kashe shi ne a gidansa da ke garin Mayo-Belwa, wannan kuma na zuwa ne bayan da rundunan 'yan sandan jihar ta karrama shi kasa makonni biyu da suka gabata, akan irin rawar da yake takawa wajen kamo masu garkuwa da jama'a
Jami'in hulda da jama'a na kungiyar Miyetti Allah a jihar, Muhammad Jika Buba ya tabbatar da aukuwan lamarin
Ya kuma ce, ba za su ja baya ba wajen taimakawa jami'an tsaro, suna nan daram
Kawo yanzu rundunan ‘yan sandan jihar ta bakin kakakinta, DSP Suleiman Yahya Nguroje, ta ce za ta bi diddigin wannan kisan gilla, tana mai mika ta'aziyyarta ga iyalan mamacin



“Rundunar ‘yan sandan, tana gargadi ga masu shirya wannan zanga zanga da masu marawa kungiyar Global Coalition for Security and Democracy baya, da su yi watsi da wannan gangami da suka shirya
”
“Rundunar ‘yan sandan, tana gargadi ga masu shirya wannan zanga zanga da masu marawa kungiyar Global Coalition for Security and Democracy baya, da su yi watsi da wannan gangami da suka shirya
”
Rundunar ‘yan sandan Najeriya, ta yi gargadi ga masu shirin ta da zaune tsaye a ranar Litinin mai zuwa inda suke kiran ‘yan Najeriya su fito domin yin zanga zangar neman sauyi a birnin Abuja
Rundunar ‘yan sandan kasar ta bayyana hakan ne, a wata sanarwa da ta wallafa a shafinta na Twitter, inda take cewa, aiwatar da wannan gangami daidai yake da “cin amanar kasa da aikata ayyukan ta’addanci
”
“An ja hankalin rundunar ‘yan sanda Najeriya kan wani hoton bidiyo da ya karade shafin sada zumunta, wanda wata kungiyar mai suna “Global Coalition for Security and Democracy da sauransu, suke zuga ‘yan Najeriya na ciki da waje, da su shiga wata zanga zanga ta juyin-juya-hali a ranar 5 ga watan Agusta, 2019, da nufin sauya gwamnati
” Sanarwa ta bayyana
The Force therefore warns the organizers, sponsors, allies, supporters, associates and sympathisers of the group ‘Global Coalition for Security and Democracy in Nigeria’ to, in their own interest, steer clear of any such planned
Sanarwar ta kara da cewa, “duk da cewa ‘yan Najeriya na da damar yin zanga zangar, rundunar ‘yan sanda na so ta bayyana cewa, babu hurumin da za a mayar da wannan zanga zanga ta zama ta ta da tarzoma da tilastawa wata gwamnati ta sauka – wanda wannan shi ne manufar wannan zanga zanga
”
“Ba za mu tsaya mu zura ido muna kallo wata kungiya ko wasu su ta da husuma a kasa ba
” In ji sanarwar
“Rundunar ‘yan sandan, tana gargadi ga masu shirya wannan zanga zanga da masu marawa kungiyar Global Coalition for Security and Democracy baya, da su yi watsi da wannan gangami da suka shirya
”




Dubi ra’ayoyi
Gwamnonin kudu maso gabashin Najeriya sun sake jaddada aniyyar inganta matakan tsaro, domin magance fitintinun da kan addabi sassa na yankin da ma na kasar baki daya
Mista Emmanuel Uzor ne mai magana da yawun gwamnan jihar Ebonyi Injiniya Dave Umahi, wanda shine shugaban kungiyar gwamnonin kudu maso gabas
Ya dai bayyana muhimmancin kafa cibiyar tsaro a yankin a wata hira da Muryar Amurka
Ya ce, "Kowa na sane da halin da tsaro ke ciki a kasar, kuma kowane yanki na matukar shirin tsare al'ummarsa, ciki har da yankin kudu maso gabas
Saboda haka, abin da gwamnonin yankin suka yi shine su amince akan wani samfurin tsaro da cewa ya kamata a kafa rundunar tsaron dazuka, ya yin da kowace jiha na iya kafa nata rundunar
Ba 'yan sanda bane, kuma ba zasu rika yawo da makamai ba
Aikinsu shine tattara bayanan sirri akan bata-gari
Zasu kuma rika bai wa jami'an tsaro bayanai akan abubuwan da na iya tada zaune tsaye
Sun amince kuma da kafa cibiyar tsaro a Inugu, da zata rika karbar bayanai akan yanayin tsaro a jihohin yankin
"
Wannan lamarin dai ya samar da yabo daga wasu masu ruwa da tsaki a yankin, cikin har da shugaban kungiyar matasan kabilar Igbo, Mazi Okechukwu Isiguzoro
Wanda ke cewa "Muna yaba wa gwamnonin kudu maso gabas bisa wannan matakin, saboda alhaki ya rataya akansu ne su tsare rayuka da dukiyoyi, da kuma dakile wasu miyagun laifuka kamar garkuwa da mutane da kuma fashi da makami a duk fadin yankin
Ya kamata gwamnonin Arewacin kasar da na kudu maso yamma da kuma na kudu maso kudu su kwaikwayi wannan
Idan kuwa suka yi hakan, zasu kara taimaka wa kokarin gwamnatin tarayya wajen kawo karshen rikice-rikicen da suka mamaye sassa daban-daban na kasar
"
A nasa ra'ayin kuma, wani malamin jami'a, Mista Ugochukwu Ogbonnaya ya ce yana lale marhabin da wannan ci gaba
"Ina marhabin lale da wannan lamarin da ya kamata a ce an aiwatar dasu tun da jimawa
Gwamnoni sune shugabannin tsaro na jihohinsu, kuma sun san matakan da suka fi dacewa wajen kare rayuka da dukiyoyi a jihohinsu
Ina ganin wannan zai taimaka sosai wajen kare kowa da kowa, da masu gari da kuma mazauna
Banda wannan, wadannan matakan za su kara karfafa kokarin gwamnatin tarayya na shawo kan matsalar rashin tsaro," inji Mista Ugochukwu
Shi kuma Dakta Celestine Nwosu mai fashin baki kan lamuran yau da kullum cewa ya yi, "Ina tunanin cewa ba laifi bane gwamnonin suyi hakan domin su kare al'ummominsu, saboda matukar basu yi hakan ba, za a ci gaba da samun aukuwar miyagun laifuka
Saboda haka, daukar wadannan matakan na da kyau, muddin zasu yi komai bisa tanadin doka
"
A ranar Lahadin da ta gabata ne gwamnonin kudu maso gabashin Najeriya suka gudanar da wani muhimmin taro a Inugu, babban birnin Jihar Inugu, inda suka tattauna akan batun samar da tsaro mai dorewa a duk fadin yankin
Domin cikakken bayani saurari rahotan Alphonsus Okoroigwe
Dubi ra’ayoyi
Babban Sipeton 'yan sandan Najeriya, Muhammad Adamu, ya ba da umurnin gano duk inda almajiran El-Zakzaky su ke don hukunta su bisa dokar yaki da ta'addanci ta 2013
Babban Sipeton 'yan sandan Najeriya, Muhammad Adamu, ya ba da umurnin gano duk inda almajiran El-Zakzaky su ke don hukunta su bisa dokar yaki da ta'addanci ta 2013
Wannan umurni ya biyo bayan hukuncin babbar kotun tarayya da ta yanke hukuncin haramta motsin tafiyar Shi'a ta El-zakzaky wato "Islamic Movement In Nigeria" da jama'ar El-Zakzaky ke fassarawa da Harkar Musulunci
Muhammad Adamu na magana ne a taro da manyan jami'an rundunar a shelkwatar 'yan sanda a Abuja, inda ya ce, duk wani aiki na zanga-zanga ko wata mu'ammalar kungiyar ta kowanne bangare haramtacce ne
Tun a 2014 shekara daya gabanin tsare El-Zakzaky, ya hango za a haramta tafiyar ta sa ta Shia
Da ya ke magana kan matakin, daya daga masu zanga-zangar a Abuja Sulaiman Jibrin Kafanchan, ya ce su na fatar a sako jagoran su El-Zakzaky
Masana shari'a na nuna an samu wani sabon hukunci daga kotun daukaka kara da ya saba da na babbar kotu, cewa tafiyar El-Zakzaky za ta ci gaba da zama haramtacciya
Yanzu dai lokaci ne zai nuna ko almajiran na El-Zakzaky za su iya dakatar da muzaharar ko kuwa za su daukaka kara
Ga cikakken rahoton wakilin Muryar Amurka Nasiru Adamu El-Hikaya daga Abuja:


Dubi ra’ayoyi
A cikin 'yan kwanakin nan, an samu rahotannin bacewar wasu dalibai
Ana kuma zargin hakan na da nasaba da tashe-tashen hankulan da yankin ke fama da shi
Rahotanni daga jihar Taraba da ke arewa maso gabashin Najeriya na cewa an rufe jami'ar gwamnatin tarayyar da ke garin Wukari, bayan zargin kashe wani malami da kuma wasu daliban jami'ar guda biyu
A cikin 'yan kwanakin nan, an samu rahotannin bacewar wasu dalibai
Ana zargin cewa dalilin bacewar daliban yazo dab da tashe-tashen hankulan da ke wakana na rikicin kabilanci a tsakanin al'umma Tibi da na Jukun
Wani dalibin jami'ar da tuni ya koma gida ya ce tun jiya suka soma fuskantar barazana inda ya bukaci hukumomi da a dau mataki don kare rayuka da ma'aikatan jami'ar, amma haka ya cutura
Mahukuntan jami'ar ne suka fitar da wata sanarwar rufe jami'ar na har illa ma sha Allah, yayin da aka tura jami'an tsaro cikin al'amarin
Kakakin rundunan 'yan sandan jihar Taraba, DSP David Misal, ya tabbatar da rufe jami'ar, ko da yake, ya ce ba shi da cikakken bayani kan batun asarar rayuka da aka yi
A saurari cikakken rahoton wakilin Muryar Amurka Ibrahim Abdul'aziz


Dubi ra’ayoyi
A Najeriya wasu kungiyoyin fararen hula tare da hadin gwiwa da gidauniyar MacArthur Foundation ta kasar Amurka, sun kaddamar da wasu kundaye da ke dauke da rahotanni da 'yan jaridar kasar suka wallafa wajen fahimtar da al'umma
Kundayen guda biyu na dauke da rahotanni ne da 'yan jarida a Najeriya suka wallafa daga shekara 2017 zuwa 2018, wadanda suka hada da yadda hukumomin yaki da cin hanci da rashawa irin su EFCC da ICPC suka gudanar da ayyukansu a wadannan shekarun
Dan Jarida Musa Adamu, ya nuna damuwarsa a kan yadda ire -iren wadanan rahotannin ba sa yin tasiri, domin a cewar shi, mahukunta ba sa daukan rahotanni da muhimmanci, amma kuma 'yan jaridar za su ci gaba da aikinsu
Shugaban kungiyar CISLAC masu sa ido a harkar ayyukan majalisu, Auwal Musa Rafsanjani, ya ce, burinsu shi ne, majalisa da hukumomin gwamnati, su yi amfani da kundayen wajen yin nazari a ayyukansu na sa ido a yadda ake sarrafa kudaden al'umma
Shi ma Alhaji Aminu Majidadi, shugaban kungiyar Almushahid, masu fashin baki a harkokin cin hanci da rashawa, ya ce burinsu shi ne ganin yadda mahukuntan za su mayar da hankali wajen hukunta duk wanda aka samu da laifin cin hanci ko yin sama da fadi da kudaden jama'a

Abin jira a gani shi ne ko wadannan kundaye za su sha banban da wadanda suka gabata wajen taimakawa hukumomin domin samun nasarar yaki da cin hanci da rashawa a Najeriya
Ga cikakken rahotun daga wakiliyar Muryar Amurka Medina Dauda


Dubi ra’ayoyi
A daidai lokacinda Majalisar Dattawan Najeriya na dab da kammalla tantance Ministoci 43 da Shugaban Kasa ya aika mata, jama'a naci gaba da cece kuce akan yadda yayi nadin Ministocin da kuma yadda suke amsa tambayoyi ba tare da an san ma'aikatun su ba
Shugaba Buhari ya kwashi watanni biyu kenan yana mulki ba tare da majalisar gudanarwa ba duk da cewa daga dukan alamu ya bi doka wajen fitar da minista guda daga kowace jiha kamar yadda sashi na 147 na kundin tsarin mulkin kasa ya tanada amma kuma bai hado su da sunaye ma'aikatu da za su yi aiki ba
Wani Kwararre a bitar kundin tsarin mulki Barista Mainasara Kogo Ibrahim yace kundin tsarin mulki bai yi bayani a kan dole sai an hada su da ma'aikatun su ba, kawai kundin tsarin mulki yace dole ne a samu wakili daga ko wace jiha kuma shugaban kasa na iya amfani da huruminsa ya nada su yadda yake so
Tsohon Ministan Albarkatun Ruwa na Kasa Suleiman Aadam na cikin wadanda aka tantance kuma yace ya gamsu da irin tambayoyin da akai masa, ko da yake yace ba a barshi yayi wasu bayanai ba da yake ganin zasu iya taimakawa majalisar wajen rubuta rahottanin ta
Shima Sanata Mohammed Ibrahim Bomoi yace sai majalisa ta gama tantance ministocin kafin shugaba Buhari ya basu ma'aikatu da ya dace da su ta rahoton da majalisa za ta rubuta masa
An riga an tantance ministoci 40 a cikin 43 da aka aika dasunayen su wa Majalisar Dattawan
Ga rahoton Medina Dauda a kan wannan batu:

Dubi ra’ayoyi
Kotun da ke sauraron karar da almajiran Sheik Ibrahim Zakzaky suka shigar a Kaduna, ta dage zamanta a yau Litinin zuwa ranar Litinin ta makon gobe
Mai Shari'a Darius Khobo na babbar kotun Kaduna ne ya dage karar zuwa 5 ga watan Agusta domin yanke hukunci kan bukatar El Zakzaky ta zuwa kasar wajen domin neman magani
Barista Sadau Garba, lauyan da ya yi magana a madadin bangaren Sheikh El Zakzaky, wanda shi ne shugaban kungiyar Islamic Movement of Nigeria (IMN) a Najeriya, ya ce bukatarsu ita ce a saki malam ya tafi neman magani
Lauyoyin malam El Zakzaky na so ne a fita a shi kasar waje don ganin likita, matakin da hukumomin jihar ba su yi na'am da shi ba
Lauya Bayero Dari, wanda ya wakilci gwamnatin jihar Kaduna a zaman kotun na wannan rana, ya ce kotun ta saurari dukkan koken da aka kawo, kuma za'a duba sannan a yanke hukunci
Yadda Aka Tsaurara Matakan Tsaro a Kaduna
Sanadiyyar sauraren wannan kara, a yau hukumomin tsaron a jihar ta Kaduna sun tsaurara matakan kariya inda aka rufe wasu hanyoyi, lamarin da ya haifar da cunkoson ababan hawa
Rundunar 'yan sandan jihar Kaduna, ta tabbatar da cewa shari'ar jagoran mabiya Shi'a a Najeriya Sheik Ibrahim El-zazzaky ce ta sa aka rufe wasu hanyoyi a garin Kaduna don gudun tashin hankali
A yanzu dai garin Kaduna ya samu natsuwa bayan dage karar da kuma janye jami'an 'yan sanda akan hanyoyin

Ga cikakken rahoton wakilin Muryar Amurka Isah Lawal Ikara




Dubi ra’ayoyi
Mayakan kungiyar Boko Haram sun kashe akalla mutane 65 a wajen wata jana'iza a arewa maso gabashin Najeriya a jiya Lahadi a cewar jami’ai, lamarin da ya sauya adadin farko da aka ce mutane 23 suka mutu
Shugaban karamar hukumar Bulama, Muhammed Bulama, ya tabbatar da mutane 65 suka mutu kana wasu goma kuma suka jikata, kana ya ce yana gani wannan harin martani ne da Boko Haram ta kai bayan ‘yan kauyen sun kashe mayakanta 11 a makon da ya gabata
A makon da ya gabata ne ‘yan Najeriya suka cika shekaru goma da fuskantar hare haren Boko Haram da suka hallaka sama da mutane dubu talatin suka fidda miliyoyin mutane a cikin gidajensu kana suka haddasa matsalar bukatar taimako a duniya
Kungiyar Boko Haram ta yi fice wurin yin garkuwa ‘yan mata ‘yan makaranta da kuma sakawa matasa maza da mata bama bamai a jikinsu suna kai hare hare a kasuwanni da wuraren ibada da ma wurare masu cunkoson jama’a
Kungiyar ‘yan ta’addan da take yada tsauraran ra’ayi da kuma kalubalantar ilimin nasara, ta musunta ikirarin da gwamnatin Muhammadu Buhari ta yi cewa ta murkusheta
Rikicin Boko Haram dai ya shiga har kasashe masu makwabtaka da Najeriya da suka hada Nijer, Chadi da kuma Kamaru

Dubi ra’ayoyi
Gwamnatin Jihar Zamfara ta cimma wata yarjejeniya ta kudi dallar Amurka Biliyan daya, wato kimanin naira biliyan dari uku da sittin, da Bankin raya Kasashen Afrika da ke kasar Masar
Gwamnan Jihar Alhaji Bello Matawallen Muradun, shi ne ya sa hannu a wannan yarjejeniya a babban birnin tarayya Abuja
Gwamnan Jihar Zamfara Bello Matawallen Muradun, ya ce, wadannan kudade za a yi amfani da su ne wajen gina jihar Zamfara, domin farfado da tattalin arzikin jihar, ta gina sabon filin sufurin jiragen sama, da na jirgin kasa, farfado da masana'antu, gina asibitoci, gina kwata ta zamani, samar da ruwan sha, kana da samar da wutan lantarki
Gwamna Matawalle, ya ce, babu tsayyayen wa'adi na yin aiki da wadan nan kudade, tunda ba bashi aka karbowa jiha ba, bankin ne zai zo da kwararru wajen zuba jari a wadanan bangarorin da jihar ke bukata
Da yake amsa tambaya akan tsugunar da wadanda iftila'i ya sa suka bar matsugunan su, gwamnan ya ce, shugaba Mohammadu Buhari ya ba da tallafi na kayan abinci da taki, saboda mutanen su yi noma, gwamnatin jiha ta ce za ta bada filin noma ga duk dan jihar mai so yayi noma
A batun nasara da ya samu cikin watanni kalilan da kama aiki, gwamnan ya ce, ya nemi hadin kan dukanin ‘yan jihar daga jam’iyyu daban-daban domin ci gaban jihar
Dubi ra’ayoyi
Shugaba Muhammadu Buhari ta bakin kakakinsa Mallam Garba Shehu, ya ce, ba Shi'a ne aka haramta ba, a'a, kungiyar IMN ta Sheikh Ibrahim El-Zakzaky, wanda yanzu ya ke tsare ne aka haramta
Game da batun sulhu kuwa, kakakin na shugaban kasa, ya ce, tuni gwamnatin ta bude kofar sulhu
To sai dai kuma a martanin kungiyar ta IMN ta bakin kakakinta Mallam Ibrahim Musa, ta ce zata dau mataki kan wannan umarni da kotu ta baiwa gwamnatin Najeriya, kan kungiyar ta ‘yan uwa Musulmin
Masana harkar shari’a suma sun soma fashin baki, Barr
Bello Ibrahim Jahun, malami ne a tsangayar koyon aikin shari'a a jami'ar Ahmadu Bello dake Zaria, ya bayyana makomar wannan umarni a fagen shari'a
Suma kungiyoyin kare hakkin bil adama, irinsu Amnesty Support Group, na ganin hawa teburin sulhu shine mafita, Mallam Musa Jika na cikin shugabanin kungiyar
Ga cikakken rahoton wakilin Muryar Amurka Ibrahim Abdul'aziz cikin sauti
Dubi ra’ayoyi
Gwamnatin jihar Ebonyi a kudu maso gabashin Najeriya, ta bayyana cewa ba ra'ayinta bane Fulani makiyaya su fice daga yankin kabilar Igbo, bayan wata kungiyar dattawan Arewa ta nemi Fulani makiyaya su bar kudancin kasar baki daya

Mista Emmanuel Uzor, kakakin gwamnatin jihar ne ya fadi hakan a wata hirar da ya yi da Muryar Amurka akan batun, inda ya kara da cewa
"Abin da muke fadi shine yankin kudu maso gabas da jihar Ebonyi na kowane, na duk kowane mai kaunar zaman lafiyane
Kuma a matsayinmu na al'umma, bamu taba gayawa wani cewa ya bar jihar Ebonyi ko wani bangarenta ba, saboda haka, bamu taba korar wani ba
"
Mista Emeka Onah da Mista Ezealor Daniel Ezenyi wasu 'yan asalin kabilar Igbo ne, 'yan asalin jihar Inugu da Imo, suma sun bayyana ra'ayoyinsu game da batun
Mista Emeka Onah ya ce, "Wannan bai dace ba a matsayinmu na al'umma, saboda ba wanda zai iya rayuwa shi kadai
Ficewar Fulani daga yankin zai kawo tsaiko ga tattalin arziki da ma rayuwa baki daya
Saboda haka, ya kamata a zurfafa tunani akan wannan batun
Yayin da kuma Mista Ezealor Daniel Ezenyi ya ce, "Ina harkoki na a Arewa, ina fataucin tumatir, albasa daga Jihar Filato in kawosu nan in sayar
Saboda haka, kowa ya zauna duk inda yake ya gudanar da harkokinsa
Ya za a ce wani ya bar harkokinsa ya koma gida? Idan ya dawo, mai za'a bashi ya ci da kansa da iyalinsa? Wannan bai dace ba
"
Su kuma Fulani makiyaya a yankin kudu maso gabas suke ganin wannan bashi da alheri a garesu, yayin da wannan dambarwar ke ci gaba? Alhaji Gidado Siddiki shine shugaban kungiyar Miyetti Allah a kudu maso gabas ya ce babu wanda yayi shawara dasu, akan komawa arewacin Najeiya, domin su suna zaman lafiya da kowa a inda suke

Dubi ra’ayoyi
Hukumar kwastam tare da hadin gwiwar hukumar kayyade Ingancin magunguna da abinci ta Najeriya NAFDAC sun kona tarin katan-katan na kwayoyin Tramadol da aka kiyasta kudinsu, zasu kai kimanin naira biliyan N14
7
An kona akwatina 58 da ke kunshe da tarin kwayoyin tramadol da aka shigo da su cikin gida Najeriya takan iyakokin kasar, wanda hukumar ta kwastan ta kama
Hakan na cikin kudin gwamnatin Najeriya na kokarin hana anfani da kwayoyin ba bisa ka’ida ba, a lokacin kona wadannan kwayoyi, shugaban kwamitin kuma wakilin kwanturolan kwastam a wajen Aminu Dahiru, yace wannan aiki a yankin kudan cin Najeriya, shine na farko kafin su rankaya zuwa sauran jihohin Najeriya, irin su Fatakwal, Kaduna da Bauchi
Yayi karin haske akan lafiyar da kasa zata samu ta hanyar kona irin wadannan kayayyakin da ake shigo da su ba da iziniba
Matakin zai taimak wajen hana matasa shan kwayoyi da kuma kawo karshen aikace-aikacen ta’addanci a kasa
Domin kuwa akasarin masu aikata muggan laifuka na anfini da magungunan, kama dagam asu garkuwa da mutane zuwa masu fashi da makami ko aikata kisan gilla
Ga rahoto na musamman daga Legas, wanda Babangida Jibrin ya hada

Dubi ra’ayoyi
Yayin ziyarar ba zata da jami’an hukumar kula da albarkatun man fetur ta DPR, hukumar ta bankado wasu gidajen mai dake fasa kwabrin man fetur zuwa ketare, da wasu gidajen mai da ke tsuke bututun sayar da mai
Gidajen mai shida ne dai suka fada tarkon hukumar ta DPR, a kananan hukumomin Gombi, Hong, Mubi ta arewa da kuma Mubi ta Kudu
Babban jami’in hukumar wato Operations kwanturola, mai kula da jihar Adamawa Alhaji Ibrahim Ciroma, shine ya jagoranci wannan samamen
Inda yace wannan abun takaici ne, kuma mun sha gargadin masu gidajen man, yanzu haka mun gano akwai kusan gidajen mai 45 da basu da rajista a jihar ta Adamawa
Kuma tuni har an mika sunayen su ga rundunan 'yan sandan jihar domin daukan mataki, ya kara da cewar zasu ci gaba da wannan aiki ba sani ba sabo Alh
Ibrahim Ciroma
Kungiyar dillalan man fetur ta Najeriya, IPMAN, ta nisan ta kanta daga wadannan gidajen man da ake zargi, tace ba 'ya'yan kungiyarta bane
Alh
Abubakar A
Butu, wanda shine shugaban kungiyar dillalan man, da ke kula da jihohin Adamawa da Taraba yayi wannan karin hasken
Ga rahoton da Ibrahim Abdul'aziz ya hada muna

Dubi ra’ayoyi
Hakkin kowace gwamnati ce a ko ina ta dauki matakan da suka dace don kare ‘yan kasarta, da dukiyoyin su
Hukuncin da kotu ta dauka na ayyana kungiyar ‘yan Shi’a, a matsayin kungiyar ‘yan ta’adda abune da ya dace
A duk lokacin da wani ko wasu ke kokarin tada zaune tsaye ko kuma suke kokarin take doka, to babu shakka gwamnati na da hurumin daukar matakan da suka dace
Kungiyar ‘yan Shi’a a Najeriya ba kawai kin bin dokokin kasa takeba, harma da hasarar rayukan ‘yan kasa dama jami’an tsaro take kawowa, don haka ta cika duk wasu shika-shikan shiga cikin jerin kungiyoyin ‘yan ta’adda
Hukuncin da kotu ta dauka na ayyana kungiyar a matsayin kungiyar ‘yan ta’adda, bashi da alaka ko dangantaka da yanki ko kabilanci
Hukunci ne da yayi dai-dai da irin take-take da mabiya kungiyar keyi
Hakan shiyasa gwamnatin tarayya garzayawa kotu don neman bahasi akan dabi’un mabiya kungiyar
Tsohon ministan Shari’a kenan kuma daya daga cikin mutane da shugaba Muhammadu Buhari ya zaba, don aiki da su a karo na biyu Abubakar Malami, a wata tattaunawa da sashen Hausa yayi da shi a safiyar yau Asabar
Dubi ra’ayoyi
Wanan kira da 'yan majalisar suka yi, ya biyo bayan wani korafi ne da 'yar majalisa daga jihar Ogun, Omowumi Oguntola ta kawo a zauren majalisar, inda ta ce a kwai karancin mata masu rike da mukaman siyasa a Najeriya
Sannan kuma ta bada shawara cewa za a iya yin gyara idan shugaba Buhari ya nada karin mata a matsayin shuwagabannin ma'aikatu, tunda an riga an zana sunayen ministoci inda aka samu mata 7 kacal cikin ministoci 43
Wanan ya janyo hankali Farfesa Grace Jokthan ta Budaddiyar Jami'a da ke Abuja, har ta nuna jin dadin ta cewa an samu karin mata a cikin ministocin, ta kuma bada shawara cewa su yi aiki domin su bada kunya, a ganin ta hakan zai sa a samu karin mata a gaba
Amma tsohuwar Darekta a Cibiyar Bincike ta Kasa Ramatu Mustapha Bashir, ta ce lallai Buhari ya yi kokari, amma tana fata za a ba mace ministan kula da harkokin noma, saboda a yanzu mata sun shiga harkar noma gadan-gadan, kuma suna bukatar taimako
Ta kara cewa idan mace na shugabantar ma'aikatar, za ta taimaka masu sosai
Onorabul Omowumi Oguntola, ta ca acikin 'yan majalisar dokokin Najeriya 469 mata 19 ne a ciki, 12 na majalisar wakilai, sannan 7 na majalisar Dattawa, wanda yake kashi 4
1 kenan a cikin 100
Kuma haka ya sha banban da yadda yake a wasu kasashen Duniya
Medina Dauda ta hada muna wannan rahoton cikin sauti
Dubi ra’ayoyi
Rundunar ‘yan sandan jihar Borno ta gurfanar da wasu mutane 58 gaban manema labarai, wadanda ta ce ta kama bisa zargin aikata laifuka daban-daban ciki har da fyade da garkuwa da mutane
Kwamishina ‘yan sandan jihar Borno, Mohammed Aliyu, ne ya gurfanar da mutanen, ya kuma bayyana cewa suna samin nasara ne sakamakon sabon shirin nan da suka fitar da ake kira “Operation Puff Adder
”
Akasarin wadanda aka kama matasa ne da shekarunsu suka fara daga 20 zuwa 35, ya yin da wasunsu suka kasance ‘dalibai, da ake zarga da aikata laifukan fyade da safarar miyagun kwayoyi da zamba cikin aminci da kuma fashi da makami
Kwamishina Aliyu, ya ce nan bada dadewa ba za a gurfanar da mutanen gaban kotu domin doka ta yi halinta game da laifukan da ake zarginsu da aikatawa
Wakilin Muryar Amurka Haruna Dauda, ya sami zantawa da wasu daga cikin wadanda ake zargin, inda wasunsu suka bayyana masa irin laifukan da suka aikata
Domin cikakken bayani saurari rahotan Haruna Dauda

Dubi ra’ayoyi
Kakakin Majalisar Wakilai na Najeriya ya nada shugabanin Kwamitoci 106 sabanin 96 da aka yi a Majalisa ta takwas
Femi Gbajabiamila dake zaman kakakin Majalisar Wakilai na Najeriya, ya sanar da shugabanin Kwamitoci 106 sannan ya ‘kara da wasu guda uku na rikon kwarya wanda ya kawo jimlar kwamitoci 109
A cikin sabbin kwamitocin akwai kwamitin kula da asusun jama'a wanda ‘dan Majalisa Woleoke zai shugabanta
A tsofaffin kuma, kwamitin kula da kasafin kudi ya koma hannun Muktar Aliyu Betara
Shi kuma Jimi Benson zai jagoranci kwamitin kula da bangaren tsaro
Paschal Obi kuma zai duba kwamitin kula da cibiyoyin lafiya na kasa
Sai kuma kwamitin yaki da cin hanci da rashawa wana aka nada Nicholas Shehu domin ya jagoranta
Abdulrazak Namdas wanda ya kula da kwamitin hulda da manema labarai a Majalisar ta 8, yanzu zai kula da kwamitin rundunar soji
Bayan da aka kammala raba kwamitocin an samu labarin korafe-korafe da wasu suka yi, amma Dakta Abdullahi Balarabe Salame ya ce duk adalcin da za a yi, in dai maganar rabo ce to sai an samu masu korafi, haka kuma ya tabbatar da cewa kakakin Majalisar ya yi rabon ga dukkan shiyoyin nan shida na ‘kasa
A nashi nazarin Kabir Ibrahim Tukura, ya ce ‘kara yawan kwamitocin ba zai ‘kara yawan kudaden gudanarwa ba, amma zai kawo saukin aikin sa ido da Majalisa ke yi kan yadda ake kasafta kudaden gwamnati, wanda yin hakan zai kara nasara ga yaki da cin hanci da rashawa, ya kuma sa ayi ayyukan da zasu kawo wa al’umma jin dadin rayuwa
Domin Karin bayani saurari rahotan Medina Dauda daga Abuja Najeriya

Cikin sanarwar shugaba Buhari ya kara da cewa, Najeriya za ta ci gaba da mutanta dangantakar da ke tsakanin kasashen biyu, "ba tare da yin la’akari da wanda yake shugabanci ba
"
Dubi ra’ayoyi
Cikin sanarwar shugaba Buhari ya kara da cewa, Najeriya za ta ci gaba da mutanta dangantakar da ke tsakanin kasashen biyu, "ba tare da yin la’akari da wanda yake shugabanci ba
"
Shugaban Najeriya Muhammadu Buhari, ya taya Boris Johnson murnar zama sabon Firai Ministan Birtaniya, tare da jinjinawa Theresa May wacce ta sauka a mukamin kan irin shugabanci na gari da ta yi
Wata sanarwa dauke da sa hannun mai ba shugaba Buhari shawara kan harkar yada labarai, Garba Shehu, wacce Muryar Amurka ta samu ta email, ta ce, "a Najeriya, muna mutunta zabin al’umar Birtaniya, kuma a shirye muke mu yi aiki da sabon Firai Ministan domin karfafa dangantakarmu
"
Sanarwar ta kara da cewa, "Birtaniya ta kasance daya daga cikin kawayen Najeriya na kut da kut, musamman a fannin kokarin da wannan gwamnati ke yi na inganta matakan tsaro tare da dakile ayyukan cin hanci da rashawa
"
Cikin sanarwar shugaba Buhari ya kara da cewa, Najeriya tza ta ci gaba da mutanta dangantakar da ke tsakanin kasashen biyu, "ba tare da yin la’akkari da wanda yake shugabanci ba
"



Dubi ra’ayoyi
Sai dai gwamnatin adawa ta APC da ta gabata, ta bayyana damuwa ga wannan tsari na sulhu, wanda ta ce ta yi irinsa a can baya amma bai samu nasara ba
Bayan kwashe tsawon shekaru kusan 10 ana tashe-tashen hankali, da hare-hare, da satar shanu da mutane domin karbar kudin fansa a jihar Zamfara, sabuwar gwamnatin jihar na ganin yanzu lokaci ne na zaunawa a teburin sasantawa, domin kawo karshen al'amarin, wanda ya lakume dubban rayuka a jihar
Faruk Ahmed Gusau, wanda na daya daga cikin mambobin kwamitin da gwamnati ta kafa domin shawo kan lamarin, ya ce an fara daukar matakan da suka dace

A matakin farko, a cewar shi, an soma samun nasarar karbo mutanen da dama da ‘yan bindigan jihar suke rike da su
Wasu rahotanni na nuni da cewa sabon tsarin ya kunshi musayar fursunoni tsakanin ‘yan bindigar da gwamnati a karkashin jagorancin kwamishinan ‘yan sandan jihar, a wasu lokutan ma har da kudade
Sai dai gwamnatin adawa ta APC da ta gabata, ta bayyana damuwa ga wannan tsari na sulhu, wanda ta ce ta yi irinsa a can baya amma bai sami nasara ba
Amma wasu da dama a jihar na ganin, akwai banbanci tsakanin irin tsarin da wannan gwamnati ke bi da wacce ta gabata
Yanzu haka dai wasu jama’ar jihar na bayyana cewa an samu raguwar kai hare-hare, da satar jama’a a jihar, duk da yake suna cike da fatan ganin ‘yan bindigar sun ajiye makamansu, a daidai lokacin da wasu ‘yan gudun hijira suke soma komawa gidajensu
Ga cikakken rahoton daga wakilin Muryar Amurka Murtala Faruk Sanyinna



Dubi ra’ayoyi
Yan Najeriya na ci gaba da bayyana ra'ayinsu dangane da jerin sunayen da Shugaba Muhammadu Buhari ya mika wa majalisar dattawan kasar, domin ta amince ya nada su ministoci
A baya dai Shugaba Muhammadu Buhari ya cewa wannan karan zai tabbatar da ya nada mutanen da ya sani a matsayin ministocinsa, yayin da yake cewa galibin ministocin da ya yi aiki dasu a wa’adin mulkinsa na farko bai sansu sosai ba, Jam’iya ce ta tsaida su
A halin yanzu dai Shugaba Buhari ya tura sunayen mutane 43, wanda a ciki an samu tsofaffin Ministocinsa 10 wadanda suka yi aiki da shi a wa'adinsa na farko
ciki akwai tsohon ministan shari’a Abubakar Malami, da tsohon ministan yada labarai Lai Muhammed
Bakwai daga cikin adadin ministocin 43, mata ne
Sai dai wasu daga cikin 'yan kasar sunyi korafin cewa akwai gyara saboda shakkunsu game da nagartar wadanda shugaban ke kokarin nadawa
Saurari Rahoton Mahmud Ibrahim Kwari, Cikin Sauti


Dubi ra’ayoyi
Shugaban Majalisar Dattawa Ahmed Ibrahim Lawan ya karanta wasikar da Shugaba Muhammadu Buhari, ya aika wa Majalisar dauke da sunayen Ministoci da yake so, a tantance mutum 43, wanda a ciki an samu tsofaffin Ministocin sa 10 wadanda suka yi aiki da shi a wa'adin sa na farko
Akwai tsohon Ministan Kimiya Ogbonanya Onu, Chris Nigige, Geofrey Onyeama, Rotimi Chibuike Amechi, Osagie Ehanire, Babatunde Raji Fashola, sai Abubakar Malami, Adamu Adamu, Zainab Shamsunah Ahmed, da kuma tsohon Ministan watsa labarai Lai Mohammed
Acikin sababbi akwai fitattu irin su Sheik Isa Ibrahim Aliyu Fantami, Sanata George Akume wanda ya taba zama gwamnan jihar Benuwai, da Sanata Godwill Akpabio wanda shi ma ya taba zama gwamnan jihar Akwa Ibom, sai tsohon gwamnan jihar Bayelsa Timipre Sylva, kana da tsohuwar shugabar Mata ta Jamiyar APC Dr
Ramatu Tijjani

Mai fashin baki a al'amuran yau da kullun Mohammed Ishaq ya ce shugaba Buhari, ya maido da tsofaffin ministocin ne saboda sun shaku da shi, kuma sun saba aiki da shi, kuma yana ganin cewa suna da alkibla daya
Don kawo wa kasa irin canjin da shugaba Muhammadu Buhari ke ikirari tun lokacin da yake yakin neman zabe kafin wa'adinsa na farko a shekara 2015, sabo da haka abinda 'yan kasa ke jira shi ne su ga irin wannan canji a rayuwar su ta yau da kullun
A yanzu dai babu tabbacin ko majalisar zata tantance ministocin kafin lokacin hutun ta na wattani biyu, wanda ya kamata ta fara shi a ranar Alhamis 25 ga wannan wata
Ga cikakken rahoto daga wakiliyar muryar Amurka Medina Dauda
Dubi ra’ayoyi
Babbar kotu a jihar Bauchi karkashin mai shari'a Mua’zu Abubakar ta hana duk wani bincike da majalisar wakilai ta keyi game da rikicin shugabancin majalisar dokokin jihar Bauchi
Kotun ta kuma hana kakakin majalisar tarayyar da kwamitin da aka kafa don bin diddigin rikicin, duk wasu masu neman rikicin, dasu guji sa hannu a wannan al'amarin domin komai yana gaban kotun shara’a
Za a iya tunawa rikicin majalisar dokokin jihar Bauchin ya farune a sanadiyar zaben da ya gudana inda aka samu kakakin majalisa guda biyu, don hakan ya zamana tilas majalisar wakilai ta tarayyar, ta kafa kwamitin gano matsalar a karkashin shugabancin Honorabul Sarki Adar
Lauyan masu shigar da kara Barista Jibrin Sa'id Jibrin yayi karin haske game da hukuncin kotun, inda yace an sabawa doka, dalilin zuwa kotu ke nan don neman hukunci
Shima da yake bayani mataimakin kakakin majalisar dokokin jihar Bauchin Danlami Ahmed Kawule, yayi bayanin matsayin majalisar dokokin
Yace majalisar tana yin komai dai-dia, shiya sa dole a jira kotu da bada hukunci
Gamayyar hadin gwiwar kungiyoyin siyasa a jihar Bauchin ta bayyana matsayinta kan rikicin majalisar
Honorabul Sani Ahmed Burra wanda shine shugaba, yace suna nuna goyon bayan su, domin anbi kaidar yadda ya kamata
Kuma za'a samu daidaitawa ba tare da wasu sun sa hannu a ciki ba
Abdulwahab Muhammad ya hada wannan rahoton
Dubi ra’ayoyi
Hukumar kwastan a Najeriya ta kama kayayyakin sumogal na fiye da Naira
miliyan 100 a birnin Legas, ciki kuwa harda kwayoyin Tramadol, tabar wiwi da kuma ganda ko bomo mai guba
A hirar su da manema labarai a kan iyakar Najeriya da jamhuriyar Benin, Kwanturola mai kula da kan iyakar ta Seme, Muhammad Uba Garba yace
kayan da aka kama cikin kwanaki uku sun haura na naira miliyan 114, bayan haraji na naira biliyan 4 da rabi da hukumar ta samu daga watan Janairun banan zuwa Yuni
Hukumar kwastan ba za ta gaji ba wajen yaki da 'yan fasa kwauri da kuma tattaro haraji wa kasa
Muhammad Garba, yayi tambaya don samun bayanin kan yarjejeniyar da gwamnatin Najeriya ta rattaba hannu na kauda shingen kasuwanci, da yarda zai shafi harajin hukumar kwastam

Sauran kayan da kwastam suka kama sun hada da shinkafa 'yar kasar waje, da kajin kankara na waje, da kuma motocin hawa
Sauran kayan sun hada da man girki da sukari, da kayan gwanjo na sakawa, sai kuma tabar wiwi, da naman bomo da aka hana anfani ko shigowa dashi, wanda ke haifar da cututtuka daban daban ga masu ci
An hana cin naman bomon ko ganda, domin ana hada naman bomon da sinadaran ajiye gawa inji jami’in hukumar NAFDAC Dr
Nureeden Abdu, ya ce an dade da gwamnatin jihar legas ta fitar da gargadi ga masu cin ganda kamar yarda aka sanshi a wannan shiya ta Najeriya, dasu guji cin irin wannan ganda da ake shigowa da ita daga kasashen waje mai dauke da sinadaran hana gawa lalacewa
Ga rahoton Babangida Jibrin cikin sauti
Dubi ra’ayoyi
Harkoki sun tsaya cik saboda yajin aikin gargadin da ’yan kungiyar keke-napep suka faro a Adamawa, dominn nuna fushi a kan wata sabuwar doka ta amfani da lasisin tuki wanda hukumar kiyaye hadura a Najeriya, Federal Road Safety Commission (FRSC), ta kaddamar a kan kudi Naira dubu hudu da dari daya
Harkoki sun tsaya cik sakamakon wani yajin aikin gargadin da ‘ya’yan kungiya ta ‘yan keke-napep, wato ‘yan acaba suka faro a jihar Adamawa, dominn nuna fushin su game da wata sabuwar doka ta amfani da lasisin tuki wanda hukumar kiyaye hadura a Najeriya, Federal Road Safety Commission (FRSC), ta kaddamar a kan kudi Naira dubu hudu da dari daya
Wasu mutanen da wannan yajin aikin ya shafa sun bayyana matukar damuwarsu sun kuma ce lamarin ya shafi tattalin arziki da harkokin yau da kullum
Wasu a cikin sun ce ‘ya’yansu basu je makaranta ba saboda rashin abin hawa, wasu yaran makaranta kuma sun yui tafiya mai nisan gaske kafin suka isa makaranta
Direbobin na adaidaita Sahu na Keke Napep, sun koka da wannan doka
Abubakar Aliyu da Abubkar Hassan na cikin matuka keke napep sun bayyana rashin jin dadin su a kan yanda gwamnati take kokarin aiwatar da wannan sabuwar doka cikin geren lokaci, lamarin da ka iya jefasu cikin damuwa
Shiko Kwamared Bashir Muhammad Jimeta na cikin shugabanin kungiyar masu keke Napep a jihar Adamawa, yace koda yake wannan yajin aiki ba da yawunsu aka shiga ba, to amma akwai abin dubawa
Mako biyu da suka wuce ne Hukumar Kare Hatsira ta kasa ta FRSC, ta sanar da fara yin katin Lasisin tuki ga ‘yan acaba da cewa dokar zata fara aiki a ranar daya ga watan Agustan gobe
Idris I
Fika babban jami’in hukumar ne mai kula da aiki da cikawa a jihar Adamawa, ya bayyana manufar dokar
Abin Jira agani shine ko yaya lamura zasu kasance sakamamon wannan yajin aiki
Ibrahim Abdulaziz yana dauke da karin bayani:
Dubi ra’ayoyi
Kungiyar Fulani ta Miyetti Allah Kautal Hore tace shirin nan da gwamnatin tarayya ta bullo dashi na tsugunar da makiyaya waje guda da tayi wa lakabin Ruga, ya janyo rudani a tsakanin makiyaya a fadin Najeriya saboda rashin sanin alkibilar shirin
Shugaban kungiyar ta kasa, Alhaji Bello Abdullahi Bodejo, yace sam basa goyon bayan shirin
Ya kara da cewa duk da goyon baya da suke baiwa gwamnati a shirye shiryenta masu kyau da take gudanarwa, batun shirin na ruga dai gwamnati bata tuntubesu ba
Wasu manoma da gwamnatin tarayya tace ta bullo da shirin na ruga ne domin kawo karshen rikicin su da makiyaya su ma sun ce basu fahimci abubuwa da shirin ya kunsa ba don haka basu baiwa shirin goyon baya ba
Mai magana da yawun matasan yankin Bokkos, a jihar Pilato, Macham Makut yace shirin na ruga zai janyo musu rashin zaman lafiya ne da abokan zaman su, makiyaya
Farfesa Garba Hamidu Sharubutu dake kwararre a harkar kula da dabbobi yace tsugunadda dabbobin wuri guda zai kawo bunkasa a harkar kiwo da rage tashin tashina tsakanin manoma da makiyaya
A halin da ake ciki dai gwamnatin tarayya ta dakatar da shirin zuwa nan gaba
Wakiliyarmu a Filato Zainab Babaji ta shirya mana rahoto a kan haka:

Dubi ra’ayoyi
Mutuwar wakilin gidan talbijin na Channels, ya kai adadin mutanen da suka mutu a bangare da ban a ‘yan Shi’a zuwa mutum biyu, sakamakon samun raunuka yayin wata arangamar ‘yan Shi’a almajiran Ibrahim Elzakzaky da ‘yan sanda a birnin tarayya Abuja
Tun farko dai mukaddashin kwamishinan ‘yan sanda DCP Usman Umar ya fara rasa ransa a sakamakon raunukan harbi da su ka samu kan sa a wajen zanga-zangar
Shugaba Buhari ya gana da jagororin tsaro kan wannan akasi da ya faru duk da umurnin hana zanga-zanga a tsakiyar Abuja
Babban sufeton ‘yan sanda Muhammad Adamu ya shaidawa manema labarai bayan ganawar cewa sun sanar da shugaba Buhari cewa kura ta lafa, inda shi kuma ya umurce shi su tabbatar da kare rayukan dukkan ‘yan Najeriya
‘Yan Shi’an dai da su ka yi muzaharar a bayanan ‘yan sanda sun fi mutum 3000
Kakakin ‘yan Shi’an dai na Abuja Muhammad Ibrahim Gamawa wanda yace sun rasa ran almajiran Elzakzaky kusan shirin, yace ba za su daina fitowa muzaharar ba sai an sake jagoran su
Zuwa yammacin jiya komai ya koma daidai a tsakiyar Abuja, baicin motoci biyu na hukumar agajin gaggawa da suka kone kurmus a bigiren muzaharar
Ga wakilinmu Isa Lawal Ikara da karin bayani a cikin wannan rahoto:


Wata arangama da ta kaure tsakanin ‘yan Shi'a da jami'an 'yan sandan Najeriya a birnin Abuja a yau Litinin ta yi sanadin mutuwar mukaddashin kwamishinan ‘yan sanda DCP Usman Umar
Rahotanni sun ce an harbi jami'in dan sandan ne inda daga baya a ya cika a asibiti
Haka nan ‘yan sandan sun ce wasu jami’ai masu matsayin mataimakan Sufuritenda biyu sun samu raunuka hade da wani wakilin gidan talabijin na Channels
‘Yan Shi’an almajiran Ibrahim El Zakzaky sun ce an kashe masu fiye da mutum 20 a zanga-zanga mai zafi da su ka gudanar a Abuja
Zanga-zangar dai da ta faro daga unguwar Maitama, ta samu cikas a daf da ma’aikatar harkokin waje inda ‘yan sanda suka tare hanya don hana ‘yan Shi’an wucewa, wanda hakan ya haddasa dauki ba dadi tsakanin sassan biyu da har a ka bankawa motocin kota-kwana na hukumar agajin gaggawa ta NEMA wuta
Kakakin almajiran Elzakzaky da ke Abuja, Muhammad Ibrahim Gamawa, ya ce ba za su dakatar da muzaharar ba har sai an sako shugaban na su
Fadar gwamnatin Najeriya a makon jiya ta bukaci ‘yan Shi’an su bi kadun El Zakzaky a kotu da ke Kaduna maimakon tayar da fitina a Abuja
Mai taimakawa shugaban Najeriya kan labaru Garba Shehu ya ce ba zai yi wu shugaba Buhari ya ba da umurnin sakin wanda a ke tuhuma ba
Tun farkon lamarin inji Garba Shehu, gwamnati na kaucewa irin wannan fitinar ce ya sanya ta ajiye El Zakzaky a waje mai ma’ana
Rundunar ‘yan sandan ta bakin kakakin ta Frank Mba ta ce ta kama ‘yan Shi’an 54 kuma za ta gurfanar da su gaban kotu da zarar ta kammala bincike
Babban sufeton na ‘yan sanda Muhammad Adamu ya ba da kashedin karshe kan abin da rundunar ta zayyana da bijirewa doka da ‘yan Shi’an ke yi

Dubi ra’ayoyi
A ci gaba da tallafawa matasan Najeriya duk shekara a fannin ilmi, bana ma ofishin jakadancin Amurka da ke Najeriya ya bai wa wasu 'yan Najeriyar guraben karo ilmi a jami'o'i da kwalejojin ilmi da ke sassa daban na Amurka
Da yake jawabi yayin bikin ban-kwana da daliban, mataimakin jakadan Amurka a Najeriya, Sir Earton Smith, ya ce a bana kadai kimanin hazikan daliban Najeriya 130 ne suka sami nasarar samun guraben, wanda hakan na cikin wani bangare na shirin bunkasa ilmi da ofishin jakadancin keyi
Da takewa muryar Amurkac karin bayani, jami''ar sashen ilmi na ofishin jakadancin Amurkan a Najeriya, Miss Malate Ann Atajiri tace suna zakulo zakakkuran matasa ne marasa hali daga sassa daban daban na Najeriys don daukar hidimar karatunsu a Amurkan
Tace karatun ya kunshi matakin karatu na digiri har zuwa digirin digirgir, da kuma ake sa ran bayan kammala karatun nasu zasu dawo gida su taimaka wajen gina kasa
A saurari cikakken rahoton wakilin Muryar Amurka

Dubi ra’ayoyi
Tun yafewa Najeriya bashi daga kungiyoyin lamunin Paris da London Club, a farkon demokradiyyar nan, al'amarin ya sake tabukewa da karuwar bashin a gwamnatocin da su ka biyo baya har zuwa bana da a ke cika shekaru 20 da mulkin na farar hula
Zuwa karshen watan Maris din bana, shafin hukumar kula da bashin Najeriya, a yanar gizo ya nuna ana bin gwamnatin tarayyar Najeriya da jihohi bashin ketare, da na cikin gida dala biliyan $81,274 wanda ke daidai da Naira tiriliyan ₦24
947
Basussukan da suka kama daga na bankin raya kasashe na Afirka, da bankin duniya, da bankin Exim na Sin da Indiya, har ma da lamuni daga kasar Jamus
Masanin tattalin arziki Elharoun Muhammad ya ce Najeriya ta fada wannan jibgin bashin ne don yadda ta ke aiki da hanyoyin hukumar lamuni ta duniya, wato IMF
Shi ma masanin tattalin arziki Abubakar Ali, ya ce matukar a na ci gaba da dogaro da dala wajen sayo kaya a ketare, to ba za a fita daga hanyar bashi ba
Kuma sai an dawo da raya tattalin arziki, daga lamuran cikin gida
Shi kuma masanin tattalin arziki Yushau Aliyu ya ce ba laifi in za a yi amfani da bashin ta hanyar samarwa al’umma sauki da rage matakan tattalin arziki masu amfana
Kasafin kudin da a ke ciki, ya nuna Najeriya za ta hako man fetur ganga miliyan 2 da dubu 200, wanda idan hakan ya dore zai iya samawa kasar kudin da za ta iya amfani da su, don rage karbar karin bashi
A saurari cikakken rahoton wakilin Muryar Amurka Nasiru Adamu El-Hikaya



Dubi ra’ayoyi
Hukumar lafiya a Saudiyya ta kawo sabon tsari bana da ya sanya ya zama wajibi maniyyata su nuna shaidar rigakafi na cutar shan inna da agana daga duk alhazan da su ka fito daga kasashen da a ke samun irin wannan ciwo
Tsarin dai ya biyo bayan sabbin matakai ne na lafiya daga hukumar lafiya ta duniya “WHO”
A baya dai alhazan kan tafi da katin shaidar rigakafi na cutukan da kan ratsa kan iyaka da a ke kira Yalon Kati ko “Yellow Card” a turance da a kan cusa a cikin Fasfo din alhazan
A takardar manema labaru daga jami’ar labarun hukumar alhazan Najeriya NAHCON, Hajiya Fatima Usara, ma’aikatar lafiyar ta Saudiyya ta kuma shawarci alhazai da su kaucewa haduwa kai tsaye da dabbobi musamman rakuma da kuma mutanen da ke da wata cuta mai iya yaduwa
Jagoran likitan alhazan Dakta Ibrahim Kana ya yi karin bayanin cewa rakuman na dauke da zazzabin gabar ta tsakiya da a ke kira Corona virus
Wanda hakan ya sanya ba da shawarar amfani da kariyar hanci a wajen zirga-zirga da zai rage fargabar yaduwar wata cuta daga atishawa ko tari
Sannan ga kasashe masu zazzabin ZIKA da wani sauro ke haddasawa, an bukace su, su kaucewa duk yanayin da za su gamu da sauron
Saudiyya na bukatar duk maniyyaci ya samu rigakafi daga mura mai zafi kwana 10 gabanin tafiya aikin hajjin
An ba da wani umurnin fesa magani ga duk hanyoyin da alhazai daga kasashe masu wata cuta za su bi wato wannan ya nuna daukar matakan fesa maganin a wa imma a jirgi ko motocin da za su yi jigilar alhazan don inganta hanyoyin kiwon lafiya
Sama da ‘yan gudun hijira dubu 20 da ke tserewa hare-haren ‘yan bindiga a jihar Sokoton Najeriya ne suka fantsama zuwa cikin jihar Maradi da ke Jamhuriyar Nijar domin neman mafaka, inji hukumomin Nijar
Yayin wata ganawa da manema labarai a lokacin da ya ziyarci 'yan gudun hijiran, gwamnan jihar Maradi, Zakari Ummaru, ya nuna bukatar a hada kai tsakanin Nijar da Najeriya domin a kawo karshen wannan matsala ta tsaro wacce ke ta da hankulan jama'ar yankunan biyu
“Mutum fiye da 20 suke nan, muna tattalinsu, daga kasar Sokoto suka fito
Gamuwa muka yi da wannan jama’a ba su san ma inda za su ba” Inji gwamnan Ummaru
Kalaman gwamnan na zuwa ne bayan wani hari da aka kai a garin Shirgi da ke yankin Madarumfa a jihar ta Maradi, inda har mutum biyar suka mutu
“Ba mu san dalilin harin nan ba, Najeriya ‘yan uwanmu ne na jini zumuntarmu da su ba za ta katse ba, mu gama karfinmu da su mu yi maganin wannan abu, mu a shirye muke
”
A karshen makon da ya gabata ne wasu mahara suka far wa yankin karamar hukumar Goronyo da ke jihar Sokoto suka kashe mutum 37
Wata sanarwa da fadar shugaban Najeriya ta fitar a jiya Asabar dauke da sa hannu mai ba shugaba Muhammadu Buhari shawara kan harkar yada labarai Garba Shehu, ta mika sakon jaje ga al’umar jihar ta Sokoto bisa wannan hari
Sanarwar ta kara da cewa, hukumomin na daukan dukkan matakan da suka dace domin ganin an tabbatar da tsaron lafiyar jama'a da dukiyoyinsu
Saurari cikakken rahoton Tamar Abari daga Maradi:


Jagororin kungiyar ta Shi’a, suna zargin cewa hukumomin sun hana likitoci su ga shugaban nasu, lamarin da ya sa lafiyarsa take ta tabarbarewa
Jagororin kungiyar ta Shi’a, suna zargin cewa hukumomin sun hana likitoci su ga shugaban nasu, lamarin da ya sa lafiyarsa take ta tabarbarewa
Fadar gwamnatin Najeriya ta ce ba ta da ikon da za ta sa a saki shugaban ‘yan Shi’a Sheikh Ibrahim El Zakzaky, tana mai ta wanke kanta daga zargin da ake yi cewa ta ki bin umurnin kotu
Wata sanarwa dauke da sa hannu mai ba Shugaba Muhammadu Buhari shawara kan harkar yada labarai, Garba Shehu, wacce Muryar Amurka ta samu, ta nuna cewa ba hurumin gwamnatin tarayyar ba ne ta sa a sake shugaban ‘yan Shi’an
“A iya sanin ma’aikatar shari’ar kasar nan, ba mu da hurumi a shari’ar El Zakzaky
Gwamnatin tarayya ba ta da hannu a wannan batun
” Sanarwar ta bayyana
Saboda haka, fadar ta shugaban kasa ta yi kira ga mabiya Shi’a, da su daina zangar zangar da ke ta da husuma, “su jira matsayar da kotu za ta dauka a Kaduna, inda a can ne ake shari’ar
”
Sanarwar ta kara da cewa, “kuskure ne a ce sun je kotu kuma suna ta da husuma domin neman adalci ga wani da ake zargi
”
Kotu Ta Dage Karar El Zakzaky
A karshen makon nan wata kotu a Kaduna ta dage sauraren shari’ar da lauyoyin malamin suka shigar zuwa karshen watan nan, wacce ta nemi a ba shi dama ya yaje kasar waje ya ga likita
Jagororin kungiyar ta Shi’a, suna zargin cewa hukumomin sun hana likitoci su ga shugaban nasu, lamarin da ya sa lafiyarsa take ta tabarbarewa
Rahotanni sun yi nuni da cewa malamin Shi’ar yana fama da matsananciyar rashin lafiya yayin da hukumomi suke tsare da shi
Tun a Shekarar 2015 Aka Kama El Zakzaky
Hukumomi na tsare da Sheikh El Zakzaky tun a shekarar 2015 bayan wata tarzoma da ta tashi tsakanin mabiyansa da wata tawagar sojojin Najeriya, bayan da aka hana dakarun wucewa ta wata hanya da mabiya Shi’a ke wani taro
Rahotanni sun ce a cikin tawagar da ta so wucewar a lokacin, har da babban hafsan sojin kasa na Najeriya, Laftanar Janar Tukur Yusuf Buratai
Kungiyar ta Shi’a, ta zargi dakarun Najeriyan da kashe mata daruruwan mambobi a wannan lokaci, ciki har da wasu daga cikin ‘ya'yan El- Zakzaky da kuma rusa mai gida
A baya wasu kotunan kasar sun ba da umurni a sake shi a kuma biya shi diyya tare da gina mai gida, amma hukumomin sun ci gaba da tsare shi da uwargidansa, lamarin da ke ci gaba da haifar da zanga zangar neman ganin hukumomin sun bi umurnin kotunan
Ko a makon da ya gabata, sai da aka yi wani artabu da mabiya Shi’a da jami'an tsaron a Abuja a lokacin da mambobin kungiyar suka je kofar majalisar dokokin kasar domin yin zanga zanga
Rahotanni sun ce mutane da dama sun jikkata, ciki har da jami'an tsaro da kuma mambobin kungiyar ta Shi'a

Dubi ra’ayoyi
Alkalin babbar kotun dake shari’ar kisan tsohon daraktan gudanarwa na rundunar sojin Najeriya, Manjo janar Idris Alkali, mai shari’a Daniel Longji, ya tsame kansa daga ci gaba da shari’ar saboda karancin lokacin da yake da shi
Ganin yadda wannan shari’a za ta kwashi lokaci ya sa alkali Daniel Longji, ya cire kansa daga shari’ar saboda shirin yin ritaya da ya yi, bayan kwashe shekaru 45 yana aiki
Babban lauya mai gabatar da ‘karan wadanda ake zargi da kisan Alkali, Joe Kyari Gadzama, ya ce an shigar da ‘kara a kotun daukaka kara dake garin Jos
Shi kuma lauyan dake kare wadansu daga cikin wadanda ake zargi da kisan Manjo Janar Idris Alkali, Mahan Mafuyai, ya ce suna fatan wanda zai ci gaba da shari’ar zai yi iya kokarinsa wajen gudanar da shara’ar
Shima lauyan dake kare wasu da ake zargi da kisan, Bitrus Fwangshak, cewa ya yi har yanzu ba a ma fara sauraron shaidu a karar ba
A ranar uku ga watan satumbar bara ne Manjo Janar Idris Alkali ya bace a hanyarsa ta zuwa Bauchi daga Abuja, inda daga bisani sojoji suka ce sun ga gawarsa a yankin Dura Du dake karamar hukumar Jos ta Kudu a jahar Pilato
Domin Karin bayani saurari rahotan Zainab Babaji

Dubi ra’ayoyi
Shugaban kasar Najeriya Muhammadu buhari ya bayyana irin mummunar satar arzikin da dukiyoyin da ake yiwa kasashen Afirka zuwa kasashen ketare
Shugaban Najeriya ya danganta talauci da matsalolin tsaro da kasashen Afirka ke fuskanta ga irin sace-sacen arziki da ake yi
Yana mai cewa dole ne kasashen Afirka a yanzu su dubi hanyoyin da zasu saka ido da kuma sikeli na auna mayan laifuka da sace-sacen dukiyoyi da arzikin Afirka, wanda ke haddasa matsalolin tsaro da rashin ci gaba ga al’umar Afirka baki ‘daya
Kalaman shugaban Buhari na zuwa ne a lokacin bude wani babban taron jami’an leken asiri na kasa da kasa a birnin Abuja, wanda ya sami halartar jami’an kasashen Afirka
An gudanar da kasidu da bayanai dangane da irin hadin gwiwa da hadin kai da ake bukata ga kasashen Afirka domin dakile satar dukiyar Afirka
Da yake yiwa Muryar Amurka Karin haske kan jawabin shugaba Buhari, mai baiwa shugaban shawara ta fuskar labaru Mallam Garba Shehu, ya ce shugaba Buhari ya dogara ne akan irin kididdigar da ake fitarwa kan yadda ake kwashe dukiyoyin ‘yan Afirka ana kaiwa wasu kasashe
Ya ci gaba da cewa yayin da ake samun rahotannin ci gaba a sauran kasashen duniya, kasashen Afirka baya a ke komawa domin ana sace kudaden da suka kai Dala biliyan biyar
Dubi ra’ayoyi
Hadakar kungiyoyin Yarbawa, yankin Naija Delta, da ta jama'ar tsakiyar Najeriya ta Afenifere, da ta Kudancin kasar sun maida martani
Kungiyoyin sun maida martani ne game da kiran da wata kungiyar Dattawan Arewacin Najeriya tayi cewa, Fulani makiyaya dake zaune a yankin kudancin kasar su dawo Arewa
Sanarwar wanda shugabannin kungiyoyin irin su Cif Ayo Adebanjo na afenefere dana Chaneze Ndigbo Cif Nnia Nwodo, da Edwin Clark na Naija Delta, suka rattabawa hannun, sunyi Allah wadai da kiran da kungiyar Dattawan Arewa karkashin jagorancin Farfesa Ango Abdullahi tayi na Fulani su koma yankin Arewa domin rayukan su na cikin hatsari
Koda yake wakilin Muryar Amurka bai samu jin tabakin shugabannin na Afenefere game da wannan sanarwa ba, sarakunan Yarbawa sunyi kira ga Fuani dake wannan yanki da suyi watsi da kiran na barin yankin, su kuma cigaba da gudanar da kiwon dabbobin su, domin tabbatar da zaman lafiya, kamar yadda daya daga cikin sarakunan yarbawa maimartaba Oba Ahmed Adekunle Oyelude ya shaida
Domin jin tabakin sauran al’ummar yanki dana Arewa, wasu sun ce cece kuce tsakanin kungiyoyin yankin na Arewacin Najeriya da kuma takwarorinsu na Kudanci ko Yanmancin kasar, ya fito ne bayan wani matakin gwamnatin Muhammadu Buhari tace, zata kafa Rugage a yankunan kasar ciki harda Kudu

Koda yake daga baya ta soke shirin, gwamnati ta fitar da sanarwar ta hannun kakakin fadar shugaban kasa, Malam Garba Shehu inda tayi kira ga Fulanin dake zaune a kudancin Najeriya da suyi watsi da wannan kira da shugaban kungiyar Dattawan Arewacin kasar, farfesa Ango Abdullahi yayi
Suma 'yan jam’iyar APC mai mulki a Legas sunyi tsokaci akan wannan al'amarin, kamar yadda daya daga cikin shugaba Alhaji Ado Dansudu yayi bayani
Ga rahoton Babangida Jibrin cikin sauti
Dubi ra’ayoyi
Majalissar Dattawan Najeriya ta tabbatar da Alkali Tanko Muhammed a matsayin babban alkalin alkalan Najeriya bayan da ya yi rikon kwaryar wannan mukamin kusan tsawon watanni shida
A yau Laraba, Majalisar ta tabbatar mai da mukamin
An haifi alkali Tanko Mohammed ranar 31 ga watan Disamba na shekarar 1953 a garin Doguwa da ke karamar hukumar Giade a jihar Bauchi a Arewacin Najeriya
Ya yi makarantar gwamnati da ke Azare ta sakandare, kuma ya kammala a shekarar 1973
Sannan ya yi karatun digiri na farko a Jami'ar Ahmadu Bello da ke Zaria
Daga baya ya yi karatun Majistrate a shekarar 1984, da kuma digirin-digirgir duk a Jami'ar Ahmadu Bello a shekara 1998
Shugaba Buhari ya nada Justice Tanko a matsayin mai rikon kwarya a watan Janairu bayan da ya dakatar da tsohon Alkalin Alkalai Walter Onnoghen wanda aka zarge shi da boye kaddarorinsa
Dubi ra’ayoyi
Farfesa Abdullahi ya yi wannan kira ne inda ya yi ikrarin cewan ba za a ba su kariya ba saboda ka'idar da gwamnonin shiyyar kudancin kasar suka samar  wa makiyaya, da ke cewa sai dai su rika diban dabbobinsu a mota amma ba dai su yi kiwo a kasa ba
Kungiyar Dattawan Arewa ta yi Kira ga Fulani Makiyaya da ke kudancin kasar da su koma Arewa

A daidai lokacin da jam'iyyar adawa ta PDP ke kira ga Shugaba Muhammadu Buhari da ya kafa dokar ta baci a bangaren tsaro, Kungiyar Dattawan Arewa karkashin jagorancin Farfesa Ango Abdullahi ta yi kira ga dukanin makiyaya da ke kudancin kasar, da su tattara nasu 'inasu su koma Arewa
Abdullahi ya yi wannan kira ne inda ya yi ikrarin cewan ba za a ba su kariya ba saboda ka'idar da gwamnonin shiyyar kudancin kasar suka samar wa makiyaya, da ke cewa sai dai su rika diban dabbobinsu a mota amma ba dai su yi kiwo a kasa ba
Ya ce ya kamata gwamnati ta kafa wani kwamiti mai karfi da zai yi binciken abubuwan da ke faruwa saboda a yi wa kowa adalci idan za a biya diyya bayan sun dawo gida
Sai dai daya daga cikin shugabannin Gammaiyar Kungiyoyin Matasan Arewa Sherrie Nastura Ashir, ya ce an sha yin irin wadannan tarurukan tun a zamani Marigayi Abacha, amma kuma duk ba su yi wa kasa amfani ba
Yanzu kiran da suke yi shi ne, a kafa Kwamitin raba gardama, saboda duk wanda yake so ya zauna a Najeriya a ba shi dama ya zauna a duk inda yake so
A lokacin hada wannana rahoton dai fadar shugaban kasa ba ta ce komai akan wannan lamari ba
A saurari rahoton wakiliyar Muryar Amurka Medina Dauda Daga Abuja


Dubi ra’ayoyi
Kwamishinan 'yan sandan Jihar Adamawa CP Audu Madaki, ya bayar da lambar yabo ga shugabannin kungiyar miyetti Allah da ke taimakawa a yanzu wajen zakulo masu garkuwa da jama'a da ke boyewa a dazuka
Kwamishinan ya yaba da hadin kan da 'yan Miyetti Allah ke badawa a yanzu da ta kai har wasu masu garkuwa da jama'a tuba su biyar, batun da ya ce rundunar 'yan sandan za ta cigaba da hada kai da kungiyoyin sakai don, kwalliya ta biya kudin sabulu
Yanzu haka dai wannan matsalar ta garkuwa da jama'a na neman durkusar da harkokin kasuwanci a wasu sassan Najeriya, batun da Alhaji Ibrahim Muhammad da ke zama mataimakin shugaban kungiyar 'yan kasuwa ta Najeriya mai kula da jihohin arewa 19, ke ganin dole a ta shi tsaye
Alhaji Aliyu Alhaji Abare da ke zama shugaban kungiyar Miyetti Allah na shiyyar arewa maso gabas, shi ya wakilci shugaban kungiyar na Najeriya
Ya yi kira ga jama’ar Najeriya da su tashi tsaye a hada karfi da karfe domin ganin an magance matsalar tsaro a fadin Najeriya
Saurari Cikakken Rahoton Ibrahim Abdulazeez Cikin Sauti


Dubi ra’ayoyi
Kwamishinan 'yan sandan jihar Adamawa CP Audu Madaki, ya bayyanar da cewar wasu masu garkuwa da jama'a, da kuma gungun 'yan shila da suka kama
Kwamishinan wanda yace nasarar ta samu ne lokacin da rundunan 'yan sandan ke mika lambar yabo ga shugabanin kungiyar Miyetti Allah, dake taimakawa a yanzu wajen zakulo masu garkuwa da jama'a, da ke boyewa a daji
Kwamishinan ya yaba da hadin kan da yan Miyetti Allah ke badawa a yanzu, da ta kai har wasu guda biyar masu garkuwa da jama'a tuba
Ya kara da cewa rundunan 'yan sandan zata cigaba da hada kai da kungiyoyin sa kai don cin nasarar wannan illar
A bayanin sa kuma game da makomar wadanda suka tuban, yace za su tura wa Shelkwata kan waddan da suka tuba, da wadan da suka kama, don ta bada umarnin hukunci a kai

Alhaji Aliyu Abare, shugaban kungiyar Miyetti Allah na shiyyar Arewa maso gabas, ya wakilci shugaban kungiyar ta kasa, don gode musu da hadin kan da suka bayar
Yanzu haka dai wannan matsalar ta garkuwa da jama'a na neman durkusar da harkokin kasuwanci a wasu sassan Najeriya
Alhaji Ibrahim Muhammad 86, mataimakin shugaban kungiyar 'yan kasuwa ta Najeriya mai kula da jihohin arewa 19, yace dole a tashi tsaye kan wannan matsalar
A saurari cikakken rahoton wakilin muryar Amurka Ibrahim Abdul'aziz


Dubi ra’ayoyi
Hukumar bada agajin gaggawa ta kasa, NEMA ta tabbatar da mutuwar mutane 12, bayan rushewar wani bene mai hawa uku a layin Butcher dake yankin Dilimi a cikin birnin Jos
Jami’in hukumar shiyyar Arewa ta tsakiya, Nurudden Musa, yace sun zakulo gawarwakin mutane goma sha biyu, ciki harda hudu da suka jikkata suna kwance a asibiti inda ake musu jinya
Ya kara da cewa, dama ginin ya dade, kuma ba zai iya daukar nauyin da aka daura a kan shi ba
Saboda tsananin abun da ya faru, yace bai tsammani za'a samu wasu da rai ba, idan an gama tono
Kanin mai gidan daya rushen, Habib Lawal Nalele, yace Alhaji Kabiru Nalele da wasu ‘yayan sa da jikokin sa, da wasu ma’aikata, duk sun rasu a rushewar ginin
Ya kara da cewa amma sun yi tawakkali ga Allah
Makwabcin mamacin, Alhaji Bala Baban Mairam, yace kamata yayi hukumomi su rika shiga unguwanni don duba ingancin gine-gine
Ga cikakken rahoto daga wakiliyar muryar Amurka Zainab Babaji



Dubi ra’ayoyi
Dubun wasu masu garkuwa da mutane da fashi da makami, ya cika, bayan hukumar tsaron a’lumma wato Civil Defence a jahar Nasarawa ta kara kaimi wajen zakulo bata gari dake cutar a’lummar jahar
Batun yin garkuwa da mutane domin neman kudin fansa ba wani sabon labara bane a sassa dabam-daban na Najeriya, amma a wannan karo dubun wasun su ya cika inda daya daga cikin su ya bayyana cewa bayan sun yi garkuwa da wani mutun aka biya kudin fansa, wasu mutane sun fanshi wanda aka yi garkuwa da shin ba tare da biyan su komai ba
Wasu daga cikin wadanda aka kaman sun bayyana cewa bayan an biya kudin fansa kan wani da suka yi garkuwa dashi, wasu mutane daban sun tafi da yaron ba tare da sun basu ko sisin kwabo cikin kudin da suka karba ba
Kwamandan rundunar "Civil Defence" a jahar Nasarawa, Muhammad Gidado Fari yace zasu ci gaba da farauta har sai sun tsabtace jahar Nasarawa daga hannun bata gari
Kwamandan yace sun kama wani mai aikin welda dake tare da masu fashi da makamin wanda k eke balle karafen wurin ajiyan kudi
Rahotannin sun nuna da wannan mai welda ne aka balle wurin a jiyan kudi ma’aikatar filaye da wasu gidajen mai da sauran su
Wakiliyarmu Zainab Babaji na dauke da Karin bayani a cikin wannan rahoto:

Dubi ra’ayoyi
Masana Shari'a da kwararru kan tsaro na cigaba da tattauna batun cigaba da tsare jagoran mabiya Shi'a a Najeriya Sheik Ibrahim El-zazzaky
Barista El-Zubair Abubakar daya ne daga cikin masu fashin baki kan harkar Shari'a kuma ya ce akwai abun lura
Yace kotu ta riga ta yanke hukunci a kan shai’ar al-Zakzzaky kuma ta umarci gwamnati ta gina masa gida a wani wuri ba cikin Zaria ba kana ta bashi kudi amma gwamnati bata yi hakan ba kuma bata daukaka kara ba a kan wannan hukunci wanda shine kadai abin da yakamata tayi
Wani masanin harkar tsaro a Najeriya Manjo Yahaya Shinko mai ritaya, ya mana tsokaci a kan a kan tasirin fargabar da wasu ke yi cewa sakin sheikh El-zazzaky zai haifar da barazanar tsaro
Yace sakin al-Zakzzaky ba zai kawo matsalar ba illa kwanciyar hankali
Manjo Yahay ya kara da cewa tun da al-Zakzzaky shine shugaban wadannan mutane kuma wanda za ke musu magana su yi ko kada su yi, don haka ci gaba da rike shi zai kawo babbar illa
Ya kuma ce irin haka ya faru a baya ne yasa aka kai ga samun kungiyar Boko Haram
Dama dai gwamnan jihar Kaduna Malam Nasuru Ahmad El-rufai ya taba bayyana laifukan sheikh El-zazzaky kamar rashin yarda da gwamnatin Najeriya da kuma yin biyayya ga gwamnatin Iran, da kisa da rufe hanyar gwamnati bada izinin ba da horar da yara suna gadinsa
Maganar sa tuka-sa-katsi kan shari'ar Sheik Zazzaky dai na cigaba da jan hankalin al'uma musamman ma dai ganin kotu ta bada belin shi

Wakilinmu a Kaduna Isah Lawal Ikara, na dauke da karin bayani:

Dubi ra’ayoyi
Sabon shugaban kamfanin man fetur na Najeriya NNPC, Malam Mele Kyari, ya ce kawarewa da cancanta kamfanin zai duba wajen daukan ma'aikatansa ba sanayya ba
A kwanan nan kamfanin man na Najeriya ya yi jarawabar diban ma'aikata daga duk fadin kasar wacce dubun dubatar mutane suka zana
Malam Kyari ya kara da cewa, karkashin jagorancinsa, za a fara aikin lalubowa da tatsar albarkatun mai da suke jihohin Arewacin Najeriya nan ba da jimawa ba
"Shugaban kasa ya ba mu ikon cewar duk inda mai yake a kasar nan mu nemo shi kuma mu fara dibar shi don sarrafawa da wadatar da kasar da mai mai rahusa ga talakawa
" Inji Kyari yayin wata zantawa da ya yi Muryar Amurka
A cewar shi, tun a ‘yan watanin baya shugaban kasa Muhammadu Buhari, ya ziyarci wani gari da ake kira Kwalmani da ke tsakanin jihar Gombe zuwa Bauchi, don ganin irin arzikin mai da ake da shi a yankin
"Nan ba jimawa ba za mu sanarwa duniya adaddin yawan mai da albarkantun man da ake da su a yankin
" Ya kara jaddadawa
Sannan ya ce batun iskar gas kuwa za mu ci gaba da aiki tukuru don ganin mun wadata kasar da shi cikin fara shi mai sauki
"Sanin kowa ne cewar man fetur a fadin duniya ya yi tsada, amma hakan bai sa man fetur ya kara kudi a Najeriya ba, kusan ana ma iya cewa mai ya fi sauki a Najeriya da duk wata kasa a fadnin duniya
A cewar Kyari, duk wanda ya taka doka, doka za a ladabtar da shi yadda doka ta tanada, yana mai cewa babu wanda zai dauki doka a hanunsa karkashin shugabancinsa
Dangane da daukan ma'aikta a kamfanin kuwa Kyari cewa ya yi, "yanzu haka muna aikin daukar ma’aikata, za mu bai wa kowane dan kasa damar shiga cikin masu neman aiki idan Allah ya sa mutum ya cika ka’idoji babu shakka zai samu aiki ba tare da sanin wani a cikin gwamnati ba
"
Ya kara da cewa, kafin karshen wa’adin gwamnatin shugaba Muhammadu Buhari "za’a ga duk alkawaulan da muka dauka a kasa
"

Dubi ra’ayoyi
Wata budaddiyar wasika da tsohon shugaban Najeriya Cif Olusegun Obasanjo ya aikawa shugaba Muhammadu Buhari, ta nuna damuwa matuka kan yadda matsalar tsaro ke barazana ga Najeriya a matsayinta na kasa daya
Wasikar wacce aka wallafa a jaridun Najeriya da dama a yau Litinin, ta yi bayani kan dumbin matsalolin da ke addabar kasar, amma ta fi mayar da hankali ne kan batun tsaro
A wasikar, Obasanjo ya ce, duk da cewa ana ci gaba da fuskantar matsalar Boko Harm gwamnatin na ikirarin cewa tana samun nasara akansu
Obasanjo ya ce ba wani nasara da ake samu musamman in an duba yadda har yanzu mayakan Boko Haram ke nuna karfin su, kuma suna ci gaba da ta da tarzoma a shiyyar arewa maso gabas, al'amarin da ke wofintar da ikirarin gwamnatin Buhari
Cif Obasanjo ya kuma kara da cewa maganar da babban hafsan hafsoshin sojojin Najeriya ya yi inda ya ce, sojoji ba su da kwazo da himmar yin yaki, abin da ke jawo kalubale wajen cin galaba Boko Haram, wannan wata babbar shaida ce ta kasawar gwamnatin
Matsalar rikicin manoma da makiyaya da abin ya faro kamar wasa da kuma
gwamnati ta yi maganar rikon sakainar kashi, sannu a hankali ta rikide zuwa aikaaikar 'yan bindiga, da garkuwa da mutane dan neman kudin fansa, ga kuma fashi da makami
Abin bakin ciki ne inji Obasanjo yadda ake daukar Fulani makiyaya ne ke tafka wannan aikaaika
Sannan wasu 'yan Najeriya da abokan Najeriyar ke ganin cewa shugaba Buhari a matsayinsa na bafulatani, ya ce hakan abin bakin ciki ne
Obasanjo ya kawo misali da kisan kare dangin da ya auku a kasar Rwanda, inda ya ce, barin kasar a hannun tsageru suna daukan doka a hannunsu, zai iya jefa Najeriya "cikin kangin kisan kare dangin da aka gani a Rwanda wanda ake tunanin ba zai faru ba sai kuma ga shi ya faru
"

Daga dukkan alamu wasu kwararru a Najeriya irinsu Dr
Kabiru Adamu, sun amince da wasu daga cikin kalaman tsohon shugaban kasar
inda ya ce lallai
matsalar tsaro a Najeriya sai ta'azzara take a kusan duka sassan kasar
wanda a halin yanzu ma sai karuwa take yi fiye da a baya
Shi ma tsohon gwamnan mulkin soja na jihohin Kano da Binuwai, Kanar
Aminu Isa Kontagora, ya ce Obasanjo a matsayinsa na dattijon kasa da ya
shugabanci kasar, dole ne a saurara masa, domin yana da hujjojin yin
wannan korafi
A saurari cikakken rahoton wakilin Muryar Amurka Hassan Maina Kaina



Dubi ra’ayoyi
Burin Najeriya na samun kafar yanar gizo ko intanet, ya samu tallafi bayan da gwamantin India ta bayyana aniyarta ta ba kasar bashin dala Miliyan 100 domin bunkasa wannan fanni a yankunan karkara, a cewar jaridun Najeriya
Bankin India na EXIM tare da hadin gwiwar ofishin jakadancin Najeriya da ke India da kuma ma’aikatar sadarwa ta Najeriya suka tsara wannan shiri
Shirin kulla wannan yarjejeniyar ya faro ne tun a zamanin mulkin tsohon minista, Alhaji Adebayo Shittu wanda ya jagoranci ma’aikatar ta sadarwa, inda a can baya ya taba alkawarin cimma samar da kashi 70 cikin 100 na fasahar da za ta samar da yanar gizo a Najeriya nan da 2021
Jaridar Guardian, ta ruwaito cewa,ana sa ran za a yi amfani da wannan bashi wajen kara himmar aikawa da na’urorin da za a dasa a filaye daban-daban a yankunan karkarar kasar
Jami’an ma’aikatar sadarwar ta Najeriya da ke da masaniya kan wannan shiri, sun ce cikin shekara guda, za a iya dasa wadannan kayayyaki a filaye 1,000, da zaran kasashen biyu sun kammala kulla yarjejeniyar
Dubi ra’ayoyi
Hukumar alhazan Najeriya NAHCON za ta rufe karbar kudin kujerar aikin hajjin bana daga Litinin din nan 15 ga watan nan na Yuli matukar dai tsarin bai sauya ba
Wannan ma ya biyo bayan kara wa’adin lokaci ne na biyan kudin bayan samun wani ragi a farashin kujerar da fiye da Naira dubu 50
Shugaban hukumar alhazan Barista Abdullahi Mukhtar Muhammed, ya ce za a kammala amsar kudin don samarwa dukkan maniyyatan izinin tafiya “VISA” don gudanar da aikin hajjin
Tun ranar Laraba 10 ga watan nan a ka kaddamar da fara jigilar alhazan daga jihar Katsina, inda wasu yankunan ma kamar Kaduna rukunin alhazan su ka sauka a Saudiyya
Malamai na kan gaba a lamarin na aikin hajji don kula da nunawa maniyyatan dokokin aikin a aikace don gudun samun cikas
Jami’in hukumar alhazan Umar Bala da tuni ya ke Madina ya shaidawa muryar Amurka yadda a ka tsara malaman za su kasance da alhazai a kowanne waje na sauke faralin
Zuwa yanzu kimanin alhazai 5000 sun sauka a Saudiyya cikin kimanin alhazan Najeriya 65,000 da a ke sa ran za su gudanar da aikin hajjin na bana
Domin Karin bayani saurari rahotan Nasiru Adamu El-Hikaya

Dubi ra’ayoyi
A Najeriya wasu matasa 'yan daba da aka fi saninsu da sunan 'yan "Sara- Suka" a jihar Bauchi, kimanin su 500 ne suka yi shelar sun tuba daga ayyukan ta’addanci, suka kuma mika makamansu ga jami’an 'yan sanda
Matasa ‘Yan sara-sukan sun ce sun ajiye makaman fadansu ne, biyo bayan nazarin da su ka yi don son zama tare da sauran al’umma lami lafiya, sannan sun bukaci gwamnati ta samar masu da abin da zai taimake su don su inganta sabuwar rayuwar da za su shiga
Wasu daga cikin tubabbun matasa 'yan Sara-sukan sun yi bayanin ayyukan ta’addancin da suka aiwatar gabanin tuban na su a yanzu
A jawabin Kwamishinan ‘yan sandan jihar Bauchi, Habu Sani Ahmadu, ya shaida cewar wannan babban ci gaba ne a yaki da matsalar tsaro da ake yi a fadin jihar
A jawabin da ya gabatar shugaban ma’aikatan gidan gwamnatin Bauchi, Alhaji Abubakar Kari, a madadin gwamnan jihar Bauchi, Senata Bala Abdulkadir Muhammed Kauran Bauchi, ya ce gwamantin jihar ta tsara shirye- shirye don taimakawa matasan

Dubi ra’ayoyi
Kwamandan rundunar soja na "Operation Lafiya Dole" da ke shiyyar arewa maso gabashin Najeriya, Manjo Janaral Benson Akinroluyo, ya kaddamar da wata kotun soja ta musamman da za ta hukunta wasu Jami’an soja 21 da ake zargi da aikata laifuka daban-daban a yayin da suke gudanar da ayyukansu
An dai kaddamar da wannan kotun ce a barikin soja da ke Maimari a garin Maiduguri, karkashin jagorancin Manjo Janaral Abdullahi Ibrahim, Wanda zai kasance shugaban wannan kotun, da ta hada da wasu mambobin kotun
Kwamandan kotun ya ce wannan kotun za ta gudanar da ayyukanta ne ba tare da wani katsalandan ba, kuma za su tabbatar cewa wannan kotun ta yi aikinta cikin adalci ba tare da goyon bayan, ko kuma daurewa wani bangare gindi ba
Kwamandan ya ce mutane 21 ne dai ake Saran za’a yi masu shari'a, da wadanda kuma suka aikata laifuffuka daban-daban, sai dai ba’a bayyana irin laifuffukan da ake zarga Jami’an sojan da aikatawa ba
Sai dai a baya irin wannan kotun sojan na musamman da aka kafa a garin Maiduguri ta yanke hukunci ga wasu Jami’an sojan a baya, akan wasu laifuka da suka hada da na fede, da cin zarafin jama’a, da arcewa a bakin aiki, da kinsan kai da gangan ga fararen hula, da dai wasu laifukan da suka sabawa tsarin mulkin kasar
Ga cikakken rahoton wakilin muryar Amurka Haruna Dauda Biu daga Maiduguri

Shugaban Najeriya Muhammadu Buhari ya yi tir da kisan Mrs
Funke Olakunrin, diya ga shugaban kungiyar kare muradun Yarbawa ta Afenifere, Cif Reuben Fasoranti
A jiya Juma’a ‘yan fashi suka harbe Funke har lahira akan hanyar Kajola-Ore a jihar Ondo da ke kudu maso yammacin Najeriya
Wasu bayanai sun yi nuni da cewa mai rasuwar na kan hanyarta ta zuwa birnin Akure ne daga jihar Legas, a lokacin da 'yan bindigar suka budewa motar da take ciki wuta
“Shugaban Muhammadu Buhari na mika sakon ta’aziyyarsa ga shugaban Afenifere, Pa Reuben Fasoranti, wanda ‘yan sanda jihar Ondo suka ce ‘yan fashi sun kashe diyarsa, Mrs
Funke Olakunrin akan hanyar Ondo-ore
” Wata sanarwa da mai magana da yawun Shugaba Buhari, Femi Adesina, ya wallafa a shafinsa na Twitter ta bayyana
Sanarwar ta kara da cewa, Shugaba Buhari ya kira “Pa Reuben Fasoranti ta wayar talho kan wannan abin alhini da ya samu diyarsa, ya kuma yi mai ta’aziyya tare da fatan Allah ya ba su hakurin wannan rashi
”
A Gaggauta Zakulo Wadanda Suka Kashe Funke – Atiku
Ana shi bangaren, dan takarar shugaban kasa karkashin jam’iyyar adawa PDP, Atiku Abubakar, ya yi kira ga jami’an tsaro da su hanzarta gudanar da bincike domin kamo wadanda suka aikata wannan kisa
“Ina kira ga jami’an tsaro da su gaggauta kaddamar da bincike domin a kama wadanda suka aikata wannan kisa a kuma kawo karshen matsalar tsaron da ke addabar kasarmu
”
Atiku ya yi wannan kira ne a shafinsa na Twitter, inda ya kuma mika sakon taza’iyyarsa ga “Cif Reuben Fasoranti da iyalansa da kuma daukacin mambobin kungiyar Afinefere
”
Wasu rahotanni na zargin 'yan fashi da aikata wannan kisa, yayin da wasu ke nuni da cewa Fulani ne masu garkuwa da mutane



Dubi ra’ayoyi
Kasar Kamaru ta shiga rarraba dubban awaki da tumaki ma mutanen da ke kauyukan kan iyakar arewacin kasar da ke tsakaninta da Najeriya, da zummar kawo karshen shiga kungiyar Boko Haram da matasan kauyukan marasa ayyukan yi ke yi
Ana kyautata zaton kiwon dabbobin zai samar wa dubban iyalan da ka iya sauraran Boko Haram abin zaman gari, ta yadda ba za su rika kwadayin shiga tsattsaurar kungiyar ba, da kan rinjaye su da alkawarin samar da ayyukan yi
Gwamnatin kasar Kamaru, wannan satin, ta fara bullowa da wani irin makamin yakar Boko Haram, wanda ba a saba gani ba
Hukumomi na rarraba dubban tumaki da awaki ma matasan da ke kauyukan kan iyakar kasar da Najeriya
Manufar wannan shirin ita ce wanzar da dabbobin kiwo a matsayin abin samar da kudin shiga, saboda a taka birki ma mayaka masu tsattsauran ra’ayin addini, wadanda kan yi amfani da dabaru wajen samo mabiya
A kauyen Salak, an bai wa malama Nafisatu Umar ‘yar shekaru 17 tumaki hudu
Nafisatu ta ce ta zaku ta ga tumakinta sun hayayyafa saboda ta sayar ta biya kudin makaranta
Ita ce ke daukar nauyin kanta, a cewarta, bayan mutuwar mahaifinta da mahaifiyarta
Mayakan Boko Haram sun hallaka iyayen Nafisatu da wasu mutane 21, lokacin da su ka kai hari a kauyensu a 2017, wanda don haka ta gudu
Bayan mako guda kawai, sai ‘yar’uwar Nafisatu ta tarwatsa kanta a wani harin kunar bakin wake da ta kai wani masallaci da ke kauyen Kolofata
Kungiyar Boko Haram ce ta yaudare ta, cewa za ta samar ma ta da aikin yi a matsayin mai goge-goge a gidaje, amma daga bisani ta tilasta ma ta kai harin kunar bakin wake
Gwamnatin Kamaru dai ta yi alkawarin rabar da awaki da tumaki 60,000 zuwa karshen shekara
Ministan Albarkatun Dabbobi na kasar, Dr
Taiga, ya ce za a raba dabbobin kiwon ne ma wadanda yaki da Boko Haram ya rutsa da su
Ya ce manufar shirin shi ne a agaza ma iyalan da su ke fuskantar hadari ta wajen samar da dabbobin da ke iya hayayyafa kuma za su iya samar masu da kudi
Dabbobin za su samar masu da abin rufin asiri, a cewar Taiga, ta yadda za su iya kula da iyalansu, su kuma bayar da gudunmowarsu ta wajen kauce ma yaudarar da ka iya illa ga zaman lafiya ko haddasa rudami
Hukumar Raya Tafkin Chadi, mai mambobin kasashe takwas a yankin, ciki har da Kamarun, ta ce wasu wuraren da Boko Haram ta kai wa hare-hare su na da rashin ayyukan yi da kashi 90%
Mijinyawa Bakary, gwamnan yankin Arewa Mai Nisan a kasar Kamaru, ya lura cewa babu wani mummunan hari da Boko haram ta kai bara, to amma ya ce mayakan na Boko Haram na cigaba da neman mabiya, don haka sojoji sun daura damara
Ya ce yakamata mutane su kula sosai saboda ‘yan Boko Haram na yaudarar matasa marasa ayyukan yi ta wajen yin masu alkawarin inganta rayuwarsu
Ya kamata a farfado da ayyukan ‘yan banga a kauyuka su rika hada kai da sojoji, da jami’ai, da sarakunan gargajiya da shugabannin addinai, a cewar Bakary
Ya ce su na iya musayar bayanai game da duk wani take-taken da ake ganin ka iya shafar zaman lafiyan da ya fara dawowa a kauyuka da garuruwa
Domin karin bayani saurari rahotan cikin sauti


Dubi ra’ayoyi
A duk ranar goma sha daya ga watan Yuli, rana ce da Majalisar Dinkin Duniya ta kebe a matsayin ranar bukin yawan al’umma a duniya, da nufin samar da tsarin yawan al’umma, don samar da ingantacciyar rayuwa, da kuma zayyana ayyukan daza a samar wa al’ummar
A dangane da hakane majalisar dinkin duniya ke amfani da wannan ranar, don fadakar da hukumomi da kuma al’umma abubuwan da suka kamata su yi saboda a samu ci gaba da samun al’umma mai albarka a dukkan bangarorin duniya
Malam Anas Ibrahim, malami a jami’ar jihar Gombe da ke Kashere a jihar Gombe, yayi karin bayani kan muhimmancin wannan ranar da aka shafe kimanin shekaru 32 ana bukin don karrama yawan jama'a a fadin duniya
Rahotannin na bayyana cewa a lokacin da ake bukin wannan shekarar, ana samun karuwar al’umma a Najeriya, wanda aka danganta da rashin tsarin iyalai, musamman a yan kunan karkara
Hajiya Maryam Garba, wata jami’ar kungiyar Fahimta mai zaman kanta dake fafutukar inganta rayuwar mata, tayi karin haske a kan wannan ranar da tsarin ta
A halin da ake ciki yanzu gwamnatocin jihohi tare da hadin gwiwar kungiyoyin fararen hula, sun dukufa wajen fadakar da al’umma ta hanyar ziyarar gidajen al’umma, don ganar dasu fa'idar tsarin iyali
Malam Ibrahim Yusuf, daya daga cikin shugabannin kungiyoyin, shima yayi karin haske kan wannan ranar da muhimmancin ta
Ga rahoto cikin sauti na wakilin muryar Amurka Abdulwahab Muhammad

Dubi ra’ayoyi
Borin da ma’aikatan kamfanin samar da wutan lantarki suka soma a da ya kunshi jihohin Adamawa, Taraba, Borno da Yobe ya soma durkusar da harkokin samar da wutan lantarki, hakan yasa masu karamin karfi ke kira da a shiga tsakani
Ma’aikatan kamfanin samar da wutar lantarkin a shiyar Yola, ta YEDC, da ke kula da jihohin 4, sun fara ne da gudanar da zanga-zangar lumana na nuna fushinsu tare da zargin cewa mahukuntan kamfanin sun yi burus da wasu bukatun ma’aikatan
Dalilin da yasa yanzu suka dauki wannan mataki na durkusar da ayyukan samar da wutan lantarkin a wadannan jihohin
Ma’aikatan dai suka ce, muddun ba’a share musu hawayen su ba, to fa, tabbas zasu cigaba da wannan borin zanga-zangar har illa masha Allah, kamar yadda daya daga cikin shugabanin hadakar kungiyar ma’aikatan samar da wutan lantarkin Kwamared Nasiru Dembo yace, yayi karin baya ni akan abun da yasa su daukan wannan mataki
To sai dai duk kokarin wakilin muryar Amurka don jin ta bakin babban daraktan kamfanin samar da wutan lantarkin ta YEDC, Engineer Mustapha Ummara, bai yiwu ba
Amma kuma jami’in hurda da jama’a na kamfanin Mallam Aliyu Ardo, yace wannan yajin aikin idan ya cigaba, zai iya shafar lamurra da dama, kuma yace ma’aikatan sun yi hanzari wajen daukan wannan matakin, amma kuma za’a cigaba da tattaunawa
A ta bakin jama’a game da halin da aka shiga a yanzu, saboda abin har ya shafi wasu masu karamin karfi
A Najeriya dai shiga yajin aiki ya zama babban makami wa 'yan kwadago, wajen neman hakkokin su daga gwamnati ko kuma kamfanoni
Ibrahim Abdul'aziz daha Yola ya hada muna wannan rahoton

Dubi ra’ayoyi
Biyo bayan takaddama kan shirin nan na tsugunar da makiyaya wuri guda da gwamnatin tarayya ta yi wa lakabin ‘’Ruga Settlement’’, a turance, al’ummomin da abin ya shafa kai tsaye sun ba da shawarwari kan matakan da gwamnati ya kamata ta bi kan shirin
Architect Macham Makut, jagoran matasan yankin Bokkos, a jihar Filato, ya ce kamata ya yi gwamnati ta zauna da al’ummar wurin da ta kebe don shirin, saboda su sami fahimta da ba da shawarar bai wa makiyaya tallafin da za su kebe dabbobinsu a shinge
Shugaban kungiyar Miyetti Allah, reshen jihar Filato, Alhaji Nura Muhammad ya ce gwamnati ta yi koyi da abin da tsohon shugaban kasar Libya ya yi, na mai da hamada
Kafin dakatar da shirin na Ruga ko akasin haka, gwamnan jahar Filato, Simon Lalong ya bayyana wa manema labarai a Abuja cewa, shirin zai kyautata wa duk ‘yan Najeriya ne
Har yanzu dai gwamnati bata fito fili tayi bayanin yadda zata aiwatar da shirin ba
A saurari cikakken rahotun wakiliyar Muryar Amurka Zainab Babaji




Dubi ra’ayoyi
Sabon shugaban kamfanin man fetur a Najeriya wato NNPC, Mallam Mele Kyari, ya sha alwashin bayar da himma wajen batun hako mai a arewacin Najeriya, baya ga wasu mashahuran sauye-sauye da ya ce zai aiwatar a tsawon wa’adinsa
Mele Kyari ya kara da cewa za su tashi haikan wajen ganin cewa kamfanin NNPC ya yi wa al’ummar Najeriya muhimman ayyukan da su ka hada da samar da wutar lantarki da iskar gas, da inganta matatun mai domin samar da isasshen man fetur a fadin Najeriya baki daya
Ya kuma yi alkawarin cewa nan ba da dadewa ba farashin man fetur zai sauka
Saurari cikkakiyar hirar cikin sauti



Rahotanni daga Abuja babban birnin tarayyar Najeriya na cewa, an rufe zauren Majalisar Dokokin kasar, bayan wani harbin bindiga da ya faru a arangamar da ta kaure tsakanin mabiya mazhabar Shi’a da jami’an tsaro
Wani shaida ya tabbatarwa da kamfanin dillancin labarai na Reuters aukuwar wannan al’amari wanda jaridun Najeriya da dama suka ruwaito
A yau Talata daruruwan ‘yan Shi’a sun yi zanga zanga a kofar majalisar kasar, suna neman a sako shugabansu Sheikh Ibrahim El Zakzaky da matarsa, wadanda aka tsare tun a shekarar 2015, bayan wani rashin jituwa da ya auku tsakanin mabiyansa da dakarun Najeriya
Mabiya mazhabar ta Shi’a sun zargi dakarun Najeriya da kashe daruruwan mambobinta a wannan arangama da kuma rushe gidan shugaban na su
A ‘yan kwanakin nan, rahotanni sun nuna cewa lafiyar El Zakzaky tana tabarbare sanadiyyar rashin lafiya da yake fama da ita da zargin rashin kulawa da ba a ba shi, ko da yake babu wani rahoto da ya tabbatar da hakan
Arangamar da aka yi tsakanin ‘yan Shi’an da jami’an tsaron a yau, ta kai ga masu zanga zangar sun yi nasarar kwace bindigar hannun daya daga cikin ‘yan sandan da aka girke a kusa da majalisar, lamarin da ya ba su dama suka harbi wasu ‘yan sanda biyu, kamar yadda wasu rahotanni suka nuna
Wasu bayanai sun yi nuni da cewa masu zanga zangar sun kona motocin da ke yankin majalisar, ko da yake, kamfanin dillancin labarai na Reuters ya ruwaito cewa, babu tabbacin wanda ya yi harbin ko adadin mutanen da suka jikkata sanadiyyar harbin
A watan Disambar 2016, wata kotun tarayyar a Abuja, ta ba da umurnin a saki Malam El Zakzaky, bayan da lauyoyinsa suka shigar da kara, amma har yanzu hukumomi na tsare da shi
Rahotanni da dama sun ruwaito hukumomin na Najeriya suna cewa, tsare malam El Zakzaky da suka yi alfanu ne a gare shi, domin a cewarsu suna tsare lafiyarsa ne, hujjar da mabiyansa suka yi watsi da ita









Dubi ra’ayoyi
Yayin da kananan hukumomi a Najeriya suka fara karbar kason su na kudade aiwatar da ayyuka kai tsaye daga asusun tarayya a watan daya gabata na Yuni, gwamnonin jihohin sun janye tallafin da sukan yiwa kananan hukumomin
Matakin da gwamnonin jihohin suka dauka ya sanya wasu daga cikin kananan hukumomin suka fara fuskantar kalubalen kudi, lamarin da ka iya haifar da koma baya ga ayyukan hukumomin su
Amma gwamnan jihar Jigawa Badaru Abubakar yace tilas ne a fara tunanin matakan tallafawa kananan hukumomin har su tsaya da kafafun su kamar yadda gwamnatin tarayya ta agazawa wasu jihohi da suka tsinci kai a mawuyacin hali a shekarun baya
Gwamnan yace a jiharsa ta Jigawa sun bi umarni kuma sun turawa kowace karamar hukuma rabonta ya kuma kyautata zaton babu wata karamar hukuma a jiharsa da zata huskanci wata gagarumar matsala
Yace matsalar da aka samu a jihar Jigawa itace damuwa da ma’aikatan kananan hukumomi da na ilimin firamare suka nuna na rashin samun albashin su a ranar 25 ga wata amma a watan da ya gabata sai aka samu jinkiri saboda kudade daga Abuja basu shigo da wuri ba har sai ranar Laraba da ta shige kuma aka tura musu kudin a ranar Alhamis
Gwamna Badau yace a baya kafin wannan umarni gwamnatin jiha ke ranta kudin biyan ma’aikatan kananan hukumomin su shigo kafin kudaden su su shigo
A dan haka yace zai dau mataki domin tabbatar da an bi tsari da zai bada daman rantawa kananan hukumomi kudi kafin su samu kudi daga tarayya
Gwamnan Jigawa Abubakar Badaru ya yi wadannan kalamai ne a hirarsa da wakilin sashen Hausa na Muryar Amurka a Kano Mahmud Ibrahim Kwari, ga kuma karin bayani:

Dubi ra’ayoyi
‘Yan kungiyar Shi’a almajiran Ibrahim Elzakzaky sun kaddamar da sabuwar zanga zanga don neman gwamnatin Najeriya ta ba da dama a kai malamin asibiti a kasar waje saboda yana fama da tsananin rashin lafiya
Kakakin almajiran Elzakzaky a Abuja Muhammad Ibrahim Gamawa, yace albarusan da a ka harbe shi dasu a watan Disambar 2015 sun illata malamin har ma garkuwar jikinsa dake kare shi daga cutuka ta dakushe
Tun da aka kama Elzakzaky daga gidansa a Gyellesu Zaria a shekarar 2015, jami’an tsaron Najeriya ke ci gaba da rike shi har lokacin da babbar kotun tarayya ta Abuja ta bada umurnin a sake shi
Lauyan jami’an tsaron farin kaya Tijjani Gazali yace hukuma zata nazarci hukuncin Elzakzaky
Akwai lokacin da masu zanga zanga suka balla babban kyauren shiga majalisar dokokin Najeriya domin nuna damuwar su ga yanda gwamnatin tarayya ke ci gaba da rike da shugabn nasu
Yanzu dai za a jira a ga yadda takaddamar za ta kare yayin da kwanakin baya likitoci daga Iran su ka ziyarci Elzakzaky a inda yake zaune da matarsa Zinatdeen
Ga karin bayani daga wakilin mu Saleh Shehu Ashaka:


Mataimakiyar Babban Sakataren Majalisar Dinkin Duniya mai kula da sha’anin mata Dr
Amina Mohammed ta shawaraci shugabanin kasashen Afrika da su dauki matakan da za su bai wa mata da matasa damar cin gajiyar yarjejeniyar kasuwancin da suka sakawa hannu a Yamai, babban birnin Jamhuriyar Nijar
Yayin wata hira da ta yi da Sashen Hausa na Muryar Amurka a gefen taron kungiyar tarayyar Afirka, Amina ta ce, sai an kawo karshen tashe-tashen hankulan da ke addabar wasu sassan Najeriya da sauran kasashen nahiyar kafin a ci cikakkiyar gajiyar wannan yarjejeniya
“Wannan takarda (yarjejeniya) da aka saku hannu akai, inda za a kara kasuwanci a Afirka, tana da amfani, amma ba za mu ci gaba ba idan ba mun samu mun kawo karshen wannan masifar da muke ciki ba
” Inji Amina
A jiya Lahadi mambobin kungiyar tarayyar Afirka ta AU 54 suka rattaba hannu a birnin na Yamai a taron kungiyar karo na 33 akan yarjejeniyar kasuwancin da za ta kawar da shingayen da ke kawo tarnaki wajen cinikayya tsakanin kasashe a nahiyar
Domin jin matakan da Amina ta ce taron ya dauka saboda ci gaban mata a nahiyar ta Afirka, saurari cikakkiyar hirar da suka yi da wakilinmu Souley Moumouni Barma:



Dubi ra’ayoyi
Hukumar hana fasa kwauri ta kasa a Najeriya wato Customs, ta fara raba kayayyakin abinci da aka kama daga masu shigo da shi ba bisa ka'ida ba zuwa cikin kasar
Hukumar ta ce ta fara rarraba kayan abinci kamar shinkafa, man girki, da sabulu ga ‘yan gudun hijira da marayu, da kuma wasu mabukata
Bayan rabon kayan, a jihar Rivers, an nuna damuwa ga yadda aka tafiyar da wannan rabon kayan, don ana zargin cewar akwai cuwa-cuwa a wajen harkar raba kayayyakin ga ‘yan gudun hijira, inda wasu jami’ai sukan hada baki don karkata kayan abincin, saboda biyan wasu bukatunsu
Wakilin Muryar Amurka ya yi magana da wasu a wajen rabon kayayyakin, inda suka nuna rashin jin dadinsu kan yadda aka yi rabon
Sai dai jami'in hukumar ta Custom da ya jagoranci wannan shiri na raba kayayyaki, Yakubu Salihu, ya musanta cewa an yi wani abu da ba daidai ba
Ga cikakken rahoton wakilin Muryar Amurka Abubakar Lamido Sakkwato



Dubi ra’ayoyi
Shugabanin kasashe da na gwamnatocin nahiyar Afirka sun bayyana ranar 7 ga watan yulin 2020 a matsayin ranar fara aiki da yarjejeniyar cire shingayen dake tsakainin kasashe don baiwa jama’ar nahiyar damar gudanar da harkokin kasuwanci ba tare da wata tsangwama ba
A karshen zaman da suka gudanar ranar Lahadi a jamhuriyar Nijar, an zayyana sunayen kasashen da suka bada cikakken hadin kai domin fara zartar da yarjejeniyar kasuwancin da kungiyar tarayyar Afirka ta bullo da ita, da nufin bunkasa tattalin arzikin nahiyar
Ya zuwa yanzu kasashe 54 ne suka saka hannu akan takardun yarjejeniyar ta Zlecaf, amma 27 daga cikinsu ne suka tabbatar da cewa sun shirya domin fara wannan sabuwar tafiya
Domin baiwa kasashen dake jan kafa isasshen lokacin nazarin wannan tsari, taron shuwagabanin kasashen Afrika ya tsayar da ranar 7 ga watan Yulin 2020 a matsayin ranar da za a fara zartar da wannan yarjejeniya
Shigar Najeriya sahun wadanda suka yi na’am da wannan yarjejeniyar wani mataki ne da ake kallonsa da matukar mahimmanci a bisa la’akari da karfin tattalin arzikin da ta ke da shi a yammacin Afrika yayin da wasu ke ganin a maimakon ci gaba kasar za ta fuskanci asarar kudaden shiga, amma mukaddashin ministan harokokin wajen Najeriya Mustapha Sulaiman na cewa gwamnatin tarayya ta dauki dukkan matakan kariya kafin yanke wannan shawara
Kafin cire shingaye a tsakanin kasashe domin ci gaban harkokin kasuwanci, masana sun bayyana cewa akwai bukatar kasashen Afirka su bude iyakokinsu domin baiwa al’umomi damar kai da kawo ba tare da tsangwama ba, dalili kenan jamhuriyar Nijer a karshen mako ta soke maganar visa a tsakaninta da duk ‘yan kasashen Afirka
Kasar Ghana ce aka zaba domin karbar ofishin sakatariyar hukumar kula da wannan yarjejeniyar kasuwanci, yayin da kasar Eritrea dake matsayin kasa daya tilo da ba ta saka hannu akan takardun yarjejeniyar ba ta bukaci a bata lokacin tuntubar bangarorin cikin gidanta kafin ta yanke hukuuncin karshe
A yau ranar Litinin ce ke zama a matsayin ranar karshen taron shuwagabanin kungiyar AU zasu yi taro da kungiyoyin kasashen yankunan Afirka irinsu CEDEAO da sauransu
Domin Karin bayani saurari rahotan Sule Mumimu Barma

Dubi ra’ayoyi
Kamar yadda masana ke cewa matsalar tsaro ita ke kan gaba wajen hana ci gaban kasa, kama daga tashe tashen hankula dake da nasaba da fadan kabilanci ko na addini, zuwa ga matsalar yan ta'adda kai har zuwa ga batun yan jagaliya
Domin magance wadannan matsalolin ne ya sa gwamnatin Najeriya a yanzu ta hada kai da sarakunan gargajiya da kuma yan Sakai da kuma shugabanin addini don gano bakin zaren magance wadannan matsaloli
Mista Boss Gida Mustapha, dake zama sakataren gwamnatin tarayyar Najeriya ya ce tuni wannan yunkuri Ya yi nisa
Jihar Adamawa na daya daga cikin jihohin dake fama da matsalolin tsaro inda aka samu nasarar cafke wasu yan kungiyar gungun matasan nan dake addabar al'umma, da akewa lakabi da yan shila fiye da hamsin, yayin da wasu kuma suka mika wuya don neman ayi musu afuwa
Ita kuwa a nata bangaren hukumar yaki da sha da fataucin muggan kwayoyi ta NDLEA tuni ta hada kai da wasu hukumomin tsaro don kawo karshen matsalar irin wadannan matasa, a cewar kwamandan hukumar a jihar Adamawa Mista Yakubu Kibo
Domin Karin bayani ga rahotan Ibrahim Abdul’aziz

Dubi ra’ayoyi
Gabannin fara jigilar alhazan Najeriya zuwa Saudiyya a Larabar nan, hukumar alhazan NAHCON ta gargadi alhazai su yi takatsantsan da duk abin da za su shiga da shi Saudiyya don kar wasu su yi musu sakiyar da ba ruwa
Mukaddashin sakataren hukumar Ahmed Maigari ya ce la’akari da cusa kwaya da a ka yi wa Zainba Aliyu a lokacin Umrah, ya sa kiran ya zama wajibi don Saudiyya kan yanke hukuncin kisa ga irin wannan laifin
Ita kuma jami’ar kula da abincin alhazai, Hajiya Ramatu Jafar Isa, ta ce akwai abinci mai tsafta da za a rabawa alhazan, don haka su guji cin abinci marar inganci daga Takari
Tuni tawagar farko ta jami’an hukumar alhazai ta sauka a Madina don shirin tarbar alhazan karkashin jagorancin Muhammd Gire
Shugaban hukumar alhazan Barista Abdullahi Muktar, ya ce masaukan alhazan na nan daf da harami a anguwar da ke zagaye da Haramin
Jigilar alhazan dai za ta fara daga jihar Katsina da Kaduna da kuma Lagos
Domin Karin bayani saurari cikakken rahotan Saleh Shehu Ashaka

Najeriya ta rattaba hannu kan yarjejeniyar da za ta ba kasashen Afirka damar yin kasuwanci a tsakaninsu ba tare da wata tangarda ba
A yau Lahadi, Shugaban Najeriya Muhammad Buhari ya sanya hannu a wannan yarjejeniya a birnin Yamai da ke Jamhuriyar Nijar yayin taron kungiyar kasashen tarayyar Afirka na AU, kamar yadda sanarwar da mai magana da yawun Shugaba Buhari Femi Adesina, wacce Muryar Amurka ta samu ta hanyar email
“Yanzu na samu karramawar sanya hannu a yarjejeniyar da za ta samar da walwala a fannin kasuwancin nahiyar Afirka ta (AfCFTA), a madadin kasata Najeriya
”
Sai dai sanarwar ta kara da cewa, Buhari ya jaddada muhimmancin ganin an aiwatar da wannan yarjejeniya cikin kyakkyawan yanayi
“Najeriya na so ta nanata cewa dole ne walwalar yin kasuwanci ta zamanto an yi ta cikin kyakkyawan yanayi, a matsayinmu na shugabannin Afirka, ya kamata hankulanmu su karkata wajen aiwatar da yarjejeniyar ta hanyar da tattalin arzikinmu zai bunkasa da samar da ayyukan yi ga matasanmu
”
Ita ma Jamhuriyar Benin ta amince ta rattaba hannu akan wannan yarjejeniya bayan da ta ki amincewa a baya
Rattaba hannun da Najeriya da Benin suka yi, na nufin yanzu kasashen nahiyar 54 cikin 55 sun amince da yarjejeniyar, illa kasar Eritrea wacce ta zama kasa tilo da ba ta cikin wannan yarjejeniya
A baya, Najeriya ta janye daga yarjejeniyar, inda ta yi korafin cewa kasancewa a cikinta zai kassara fannin kananan masana’antunta, sannan za a mayar da Najeriya tamkar shara, inda za a rika shiga da kowanne irin kaya

Tawagar ‘yan wasan kwallon kafa ta Najeriya Super Eagles
ta samu nasarar shiga zagayen gab da na kusa da na karshe, wato quarter finals bayan da ta doke Kamaru
‘Yan wasan Najeriya sun doke takwarorinsu na Indomitable Lions ne da ci 3-2 a zagayen ‘yan 16 da aka shiga
Hakan na nufin an yi waje-rod kenan da Kamaru a gasar, wacce ita ke rike kofin
Najeriya ce ta fara zura kwallo a ragar Kamaru ta hannu dan wasanta Odion Ighalo
Amma ‘yan wasan Kamaru sun yunkuro suka farke kwallon farko har ma suka kara wata ta biyu, lamarin da ya ba su damar shiga gaban Najeriya da ci 2-1 kafin a je hutun rabin lokaci
Jim kadan bayan dawowa daga hutun rabin lokacin ne Najeriya ta yi kukan kura ‘yan wasanta Ighalo da Alex Iwobi suka zura kwallaye daya-daya – lamarin da ya kai wasan ga 3-2, aka kuma tashi a haka
Nan ba da jimawa, Masar mai masaukin baki za ta fafata da Afirka ta Kudu - wanda ya yi nasara shi zai hadu da Najeriya


Jam’iyyar adawa ta PDP a Najeriya, ta ce ta kadu matuka da hukuncin da kotun kolin kasar ta yanke kan wanda ya lashe zaben jihar Osun
A wata sanarwa da ta wallafa a shafinta na Twitter dauke da sa hannun sakataren yada labaranta, Kola Ologbondiyan, jam’iyyar ta PDP ta ce “rarrabuwar kawunan da aka samu a tsakanin alkalan kotun kolin, alama ce da ke nuna cewa da walakin goro a miya
”
A jiya Juma’a kotun kolin ta yanke hukunci kan takaddamar da ake yi kan zaben na gwamnan jihar ta Osun da ke kudu maso yammacin Najeriya, wanda aka yi a 2018
Hukumar zaben jihar ta ayyana dan takarar jam’iyyar APC Gboyega Oyetola a matsayin wanda ya yi nasara a zaben
Amma a watan Maris, kotun sauraren korafe-korafen zabe ta ayyana Sanata Ademola Adeleke na jam'iyyar PDP a matsayin asalin wanda ya lashe zaben
Sai kuma ga shi kotun koli ta mayarwa da Oyetola da nasararsa a jiya Juma’a
Amma biyu daga cikin alkalan kotun kolin bakwai sun nuna ba su gamsu da hukuncin kotun ba
“Rarrabuwar kawunan da aka samu tsakanin alkalan ya nuna akwai walakin goro a miya kan wannan batu
” Inji sanarwar ta PDP
“Abin farin cikinmu a nan shi ne, ba wai kotun kolin ta kore batun da muka yi ba ne da wanda miliyoyin ‘yan Najeriya suka yi cewa, dan takararmu Sanata Ademola Adeleke ne ya lashe zaben, ta yanke hukuncin ne bisa wasu matsaloli da aka fuskanta a kotun korafe-korafen zaben
”
Dan takarar shugaban kasa karkashin jam’iyyar ta PDP, Atiku Abubakar, wanda shi ma yake kalubalantar nasarar da Shugaba Muhammad Buhari ya samu a zaben watan Fabrairu, ya nuna takaicinsa kan hukuncin kotun kolin
“Ina mai nuna cikakken goyon baya ga masu yi wa Najeriya fatan alheri tare da fadawa Sanata Ademola Adeleke da al’umar jihar Osun cewa, muna tare da su a duk irin halin da suke ciki
”




Dubi ra’ayoyi
A Najeriya Alkalan Kotun Koli 5 cikin 7 ne suka tabbatar da nasarar da gwamnan jihar Osun Adegboyega Oyetola na Jammiyyar APC yayi a zaben da ya gudana ranar 28 ga watan Satumbar shekarar 2018 da ta wuce
Magoya bayan gwamnan a yau suna ta nuna farincikin su da bayyana ra'ayoyin su kan wannan nasarar da ta tsaida Adegboyega Oyetola a matsayin zababben gwamnan jihar Osun
Dan takarar jamiyar PDP Sanata Ademola Adeleke ne ya daukaka kara zuwa kotun koli, amma lauyan gwamnan Oyetola a hirar sa da wakiliyar muryar Amurka, ya nuna tashi murnar, yace yanzu komai zai cigaba, don gwamnan zai natsu, ya koma kan aiki cikin kwanciyar hankali, don yin aikin da yakamata sosai a jihar Osun
Ga rahoton Medina Dauda


Dubi ra’ayoyi
A daidai lokacin da gwamnatin Tarayyar Najeriya ta ce ta soke tsarin kiwon dabobbi na zamani, wanda aka fi sani da Rugga, gamaiyar Kungiyoyin Arewa na ba shugaba Mohammadu Buhari wa'adin kwanaki 30
Wa'adin kwanaki 30 da suka baiwa shugaba Mohammadu Buhari, na gyara al'amarin Rugga saboda a samu daidaito da gwamnatocin jihohi, a samu zaman lafiya
Mai magana da yawun gamaiyar kungiyoyin Arewa Sheriff Nastura Ashir, ya shawarci gwamnatin taraiyya da ta yi watsi da adawar da wasu shugabannin ke yi akan shirin Rugga, domin a cewar sa ba zai haifar da alheri ba
Ya ce suna goyon bayan a sake tsarin kasar idan yin haka zai sa a zauna lafiya
Akan ko a yi Rugga ko a soke, Sheriff ya ce an sa siyasa da addini ne a cikin al'amarin, saboda haka a yi kokarin yin sulhu tsakanin gwamnoni, don sune suka fara wannan maganar ta yin filayen kiwo
Akan mayar da martani ga 'ya'yan kungiyar, babban lauyan Femi Falana yace ba dole ba ne jihohi su yi filayen kiwo, sai in sun ga dama, kuma asali ma shugaba Buhari, ba shi da iko kan filaye a jihohi sai dai a babban birnin tarayya Abuja inda yake da iko
Femi Falana ya kara da cewa a Jamhuriya ta farko anyi filayen kiwo kuma gwamnatin lokacin ta yi ne a jihar Cross Rivers
Abin jira a gani shi ne matakin da kungiyoyin zasu dauka a karshen wa'adin kwanaki 30 da suka bayar
Medina Dauda ta aiko da wannan rahoton daga Abuja


Dubi ra’ayoyi
Ana ci gaba da ce-ce-ku-ce dangane da zargin cin zarafin wata mata da wani sanatan majalisar dokokin Najeriya ya yi, wacce wani hoton bidiyon ya nuna yana dukan ta, bidiyon da yanzu haka ya karade shafukan sada zumunta
Jama'a da dama hade da kungiyoyin kare hakkin bil adama na ta kira ga Sanata Elsiha Abbo ya sauka daga mukaminsa bayan bullar wannan zargi na cin zarafi
Lamarin ya faru ne a wani kantin sayar da robobin yin jima'i a Abuja kamar yadda bidiyon ya nuna
A cikin bidiyon wanda na'urar daukan hoton shagon ta dauka, an nuna wani mutum yana wanka wa wata mata mari bayan kaurewar wata takaddama da ta taso
Tuni dai rundunar 'yan sandan Najeriya ta kaddamar da bincike kan wannan al'amari

Wakilin Muryar Amurka a Adamawa, jihar da Sanatan ya fito, ya ruwaito cewa al'umar mazabar yankin da Abbo ya fito ta nuna damuwarta kan aukuwar wannan lamari
Baya ga haka, ita ma jam’iyyarsa ta PDP, za ta gudanar da na ta binciken a cewar Sakatarenta Hon
Abdullahi Adamu Prembe
Kungiyoyin kare hakkin bani adama irin su Centre for Human Rights Advocacy ta ce dole a binciki wannan zargi, inda shugabanta, Komared Gambo Daud, ya nuna takaicinsa bisa aukuwar wannan lamari
Ga cikakken rahotun wakilin Muryar Amurka Ibrahim Abdul-'Aziz daga Yola

Dubi ra’ayoyi
Ga dukkan alamu, wasu Alhazan Najeriya za su dara, muddun dai Hukumar Jin Dadin Alhazan ta cika alkawarinta na maida masu rarar kudin da su ka biya, saboda sauyi a canjin dala
Shugaban Hukumar Alhazan Najeriya Barista Abdullahi Mukhtar Muhammaed ya ce, in an dubi yadda canjin dala zuwa Naira ya ke kimanin shekaru 10 da su ka wuce, an samu raguwar kudin aikin hajji ne ga alhazan Najeriya
Barista Mukhtar, wanda ke zantawa da Muryar Amurka a Abuja, ya ce baya ga jakar alhazai, duk sauran lamuran aikin hajji da dala a ke biyansu kama daga tikitin jirgi zuwa masaukai
Shugaban na hukumar hajjin (NAHCON a takaice) ya ce, lura da wani ragi da a ka samu da ya shafi lamarin sauya hanyoyin da za a yi jigilar alhazan a Saudiyya, ya sanya samun ragin kimanin Naira dubu 51 da ake tunanin ko za a maida wa dukkan alhazan da su ka kammala biya
Daya daga cikin kwamandojin ‘yan agaji na hidimar alhazan, Salisu Muhammad Gombe, shi ma ya ce sun shirya da aikin hidima ga maniyyatan
10 ga watan yuli ne za a fara jigilar alhazan, inda za a fara daga alhazan jahar Katsina; za kuma a kammala biyan kudin kujerar a ranar 15 ga wata yuli
Saurari Rahoton Nasiru Adamu El-Hikaya Cikin Sauti




Dubi ra’ayoyi
A cigaba da nemar maslaha game da takaddamar Sarkin Kano Muhammadu Sanusi (ii) da Gwamna Abdullahi Umar Ganduje, Kauran Bauchi, Gwamna Abdulkadir Bala Mohammed Duguri, ya lashi takobin ganin takaddamar ta kawo karshe
Gwamnan jahar Bauchi, Abdulkadir Bala Muhammed Kauran Bauchi, ya kuduri aniyar ganin an kawo daidaito a rikicin da ya faru tsakanin gwamnan Kano Abdullahi Umar Ganduje da kuma mai martaba Sarkin Kano Muhammadu Sunusi na biyu
Kauran Bauchin ya yi wannan furucin ne a fadar gwamnatin jahar Bauchi, a lokacin da tawagar da sarkin Kano ya tura bisa jagorancin Makaman Kano, Alhaji Abdullahi Sarki Ibrahim, domin Kai ziyarar taya shi murnar nasarar lashe zaben kujerar gwamnan jihar Bauchi
A jawabinsa, gwamnan jahar Bauchi Abdulkadir Bala Muhammed Kauran Bauchi, ya bayyana takaicinsa dangane da yanayin da masarautar Kano ta samu kanta ciki, ya ce Kano ita ce abin misali ga dukkan bahaushe da kuma arewacin Najeriya, sabili da haka wargaza ta babbar gobara ce da ya kamata a kasheta
Tunda farko kuwa, jagoran tawagar, Makaman Kano Alhaji Abdullahi Sarki Ibrahim, ya fayyace wa gwamnan makasudin kawo ziyarar da mai martaba Sarkin Kano Muhammadau Sunusi na biyu ya umurce su da su kawo
A gefe guda kuma, gwamnan jihar Bauchin ya kai mubaya’a fadar shugaban kasa Muhammadu Buhari, domin fayyace masa yadda abubuwa ke gudana a jahar Bauchi a siyasance
Ga Rahoton Abdulwahab Muhammed Cikin Sauti



Dubi ra’ayoyi
A cigaba da kiraye kirayen da kungiyoyi da daidaikun 'yan Najeriya ke yi na a kara kaimi a matakan da ake daukawa na kawo karshen tabarbarewar tsaro a Najeriya, wata kungiya ta ce lokaci ma ya yi da za a shiga kare kai
Cibiyar bincike da bunkasa Arewacin Najeriya (wato ARDP a takaice), ta gudanar da wani taro a Kaduna don tattaunawa akan batun shawo kan matsalar tsaro a arewacin Najeriya
Cibiyar ta shirya wannan taron ne domin yin dubi akan matakan da ya kamata a dauka domin magance tabarbarewar tsaro da ke addabar wasu garuruwan arewacin Najierya
Shugaban Cibiyar ta ARDP, Dr
Usman Bugaje, ya ce lokaci ya yi da za a ba al’umma dama su kare kawunansu
Tsohon shugaban hukumar zaben Najeriya ta INEC, Farfesa Attahiru Jega, ya ce sha’anin tsaro a jahohin arewancin Najeriya dole ne sai an hada karfi da karfe domin a shawo kan lamarin
Ya yi kira ga gwamnati, da jami’an tsaro da sarakuna da matasan kasar su hada hannun domin magance matsalar tsaro a Najeriya, dole kowa ya bada gudunmuwa a fito da bayanai a yi nazari domin samun hanyoyin da za a dakile ta’addanci a kasar
Shima Dr
Umar Tanko Yakasai, ya nuna damuwarsa game da rashin halartar jami'an gwamnati wajen taron, kuma ya yi kira ga gwamnati da ta dauki harkar tsaro da mahimmanci
Saurari Rahoton Isah Lawal Ikara Cikin Sauti


Dubi ra’ayoyi
Magoya bayan jagoran kungiyar mabiya mas-habar Shi'a Shekh Ibrahim El-Zakzaky, dake birnin Legas sun kara jaddada kiran su ga gwamnatin Najeriya data hanzarta sako jagoran nasu domin neman magani, la’akari da raunin da ya samu a hannun jami’an tsaro a lokacin da aka kama shi
A wani taron manema labarai da 'yan kungiyar daga yankin kudu maso
yanmacin Najeriya suka gudanar a legas, sun ce abin takaici shi ne duk
da cewar kotuna da alkalai daban daban, sun umarci jami’an tsaro su sako
malamin nasu da iyalan sa, da kuma biyan shi diyya, har yanzu gwamnatin
Najeriya da jami’an tsaron sunyi watsi da wannan umar ni
Malam Abdullahi Mohammed Musa, na daya daga cikin wadanda suka gabatar da jawabi wajen wannan taro na manema labarai
Kungiyar Shi'a dai, kungiya ce da sauran al’ummar musulmai ke musu kallon
wadanda suka kauce daga tafarkin sunnah, da kuma neman tada zaune tsaye, sai dai a cewar mabiyan, wannan rashin fahimta ce

Malam Mohammed Sani ya ce, tun a shekara ta 2016 ne dai wani alkalin kotun tarayya a Abuja, ya bada umarnin jami’an tsaro su saki Malam Ibrahim El-Zakzaky, da uwargidan sa
Ya kuma bayyana cewa cigaba da tsare shin da hukumomi keyi haramun ne
Sai dai hukumomi sun ce suna tsare dashi ne domin kare lafiyar sa da kuma tabbatar da tsaro
Ga rahoton wakilin muryar Amurka Salihu Jibril

Dubi ra’ayoyi
Hukumar tsaron al’umma ta Civil Defence a jihar Nasarawa ta kama gaggan ‘yan fashi 23 da take zargi da kaurin suna wajen fashi da makami, da sace kayayyakin ofisoshin gwamnati
Kwamandan rundunar Civil Defence a jihar Nasarawa, Muhammad Gidado Fari, yace gungun ‘yan fashin sun dade suna cutar al’ummar jihar ta Nasarawa
A hirar su da wakiliyar Muryar Amurka shugaban gidan rediyon tarayya na Precious FM dake Lafia, Musa Abdullahi yace ‘yan fashin sun tabka musu barna a ofishin
Tuni dai hukumar ta Civil Defence ta gurfanar da wadanda take zargin a gaban kotu
Ga cikakken rahoto daga wakiliyar muryar Amurka Zainab Babaji

Dubi ra’ayoyi
An dai shafe kusan makwanni biyu da kafa dokar hana fitan tun daga maraice zuwa karfe shida na safe musamman a Jalingo fadar jihar Taraban
Kafa wannan dokar ya biyo bayan wani rikici ne da aka samu a wata unguwa dake mashigar garin ta yankin ATC, lamarin da ya jawo asarar rayuka da kuma dukiya a makwanni biyu da suka shude
To sai dai kuma duk da kwanciyar hankalin da aka samu ba a janye dokar ba, batun da yasa jama’a ke kokawa kasancewar lamarin na ci gaba da jawo tsaiko a harkar hada-hada a nan fadar jihar
Mazauna fadar jihar sun bayyana damuwar su ga wannan matakin tsaro da hukuma ta dauka wanda suka yana tarnaki ga harkokin sun a yau da kullum
Har sarakunan yankin sun fara nuna damuwar su game da tashin tashinan dake wakana a wasu sassan jihar Taraban
Mai martaba Sarkin Muri Alhaji Abbas Tafida dake cikin manyan sarakunan jihar Taraba, yace abin takaici ne irin abubuwan dake faruwa a yanzu, dake da nasaba da batun kabilanci ko addini, batun da yace dole a yi karatun ta natsu
Kawo yanzu gwamnatin jihar tace ta sassauta dokar hana fita a fadar jihar daga karfe tara na dare zuwa shida na safe, kamar yadda hadimin gwamnan jihar a kan harkokin yada labaru Mr Bala Danabu ya shaidawa wakilin Muryar Amurka ta waya
Kamar yadda alkalumma ke nunawa jihar Taraba dai tayi fama da tashe tashen hankula dake da nasaba da fadan kabilanci ko addini fiye da sau bakwai a cikin yan watannin nan, batun da ke bukatar karatun ta-natsu
Ga karin bayani a wannan rahoto da Ibrahim Abdulaziz ya aiko mana:
Dubi ra’ayoyi
Hukumomi a jihar Inugun Najeriya sun musanta rade-radin cewa an kori Fulani makiyaya daga garin Nenwe dake karamar hukumar Aninri na jihar, inda kuma hukumomin suka yi ittifakin cewa wannan mumunan sharri ne daga 'yan tada zaune tsaye
Da yake jawabi lokacin da gwamnan jihar, Honarabul Ifeanyi Ugwuanyi da manyan jami'an tsaro suka kai ziyarar tabbatar da gaskiyar lamarin a ranar Litinin, sarkin Agbada dake garin Nenwe, Igwe Francis Imo ya nesanta al'ummarsa daga wannan zargin
Ya ce, "Ina so in tabbatarwa dukkaninku cewa ba wanda ke korar al'ummar Fulani daga masarautar Agbada
Kuma ina so in bayyana cewa a tarihin dangantakarmu da al'ummar Fulani, ba a taba kashe wata saniya ba a wannan masarautar; kuma ba a taba raunata wani Bafulatani ba
Kuma muna ci gaba da tabbatar da zaman lafiya kamar yadda gwamna ya umurta
"
Shi kuwa a nasa jawabin, gwamnan jihar Inugu, Honarabul Ifeanyi Ugwuanyi ya bayyana makasudin zuwansu garin
Ya ce, "Muna Agbada-Nenwe dake karamar hukumar Aninrin jihar Inugu, tare da manyan jami'an tsaro da kuma wasu masu ruwa da tsaki, don tabbatar da gaskiyar lamari akan batun wani faifan bidiyon da ake ta yadawa a yanar gizo da cewar an kori wasu makiyaya da shanunsu daga wannan garin
Toh ko me binciken 'yan sanda ke cewa a kan wannan batu?
Ga dai wakilinmu Alphonsus Okoroigwe da karin bayani:
Fitaccen dan jarida Alhaji Umar Sa’id Tudun Wada ya rasu bayan wani hadarin mota da ya yi akan hanyar karamar hukumar Kura da ke jihar Kano
Hadarin ya faru ne a ranar Lahadi
Ya zuwa lokacin rasuwar shi, shi ne shugaban gidan rediyon jihar Kano
A wata sanarwa da aka fitar daga fadar gwamnatin Najeriya, shugaban kasa Muhammadu Buhari ya nuna jimami game da mutuwar fitaccen dan jarida Tudun Wada
Marigayi Tudun Wada ya taba aiki da gidan rediyon Muryar Amurka na VOA a Washington, inda daga baya ya rike mukamai daban-daban bayan barin shi VOA
Ya taba rike mukamin mai ba da shawara kan harkokin yada labarai ga tsohon gwamnan Kano, Dr
Rabiu Musa Kwankwaso, baya ga wasu mukamai da ya rike a kungiyar ‘yan jarida ta jihar Kano
Tuni dai labarin rasuwar fitaccen dan jaridar ta karade shafukan sada zumunta, inda jama’a suka yi ta bayyana alhininsu bisa wannan rashi



Rikicin Tiv da Jukun a jihohin Benue da Taraba da ke arewacin Najeriya, wanda ke sanadiyyar asarar dumbin rayuka da dukiyoyi, na damun Shugaba Najeriya Muhammadu Buhari, a cewar wata sanarwa dauke da sa hannun mai magana da yawunsa, Garba Shehu, wacce Muryar Amurka ta samu
Sanarwar ta kara da cewa, Shugaba Buhari ya fara wata tuntuba kan yadda za a kafa wani kwamitin masu ruwa da tsaki, wanda zai yi cikakken bincike ya gano abin da ke haddasa rikice-rikice a tsakanin al’umomin Najeriya
Amma kwamitin zai fi mayar da hankali ne kan rikicin na Tiv da Jukun da ya ki ci ya ki cinyewa a kwanakin nan, wanda ya rarraba iyalai ya kuma haifar da zaman dardar da rashin yadda tsakanin al’umomi, kamar yadda sanarwar ta nuna
Sanarwar ta kara da cewa kwamitin, zai yi aiki ne da ofisoshin sakatarorin addinai, musamman na kungiyar kiristoci ta CAN da na majalisar kolin da ke kula da al’amuran addinin Islama da kungiyoyin ‘yan kasuwa da manoma da mafarauta
Kwamitin har ila yau a cewar sanarwar zai hada har da jami’an kananan hukumomi da na jiha da sauran hukumomin jami’an tsaro
“Shugaba Buhari na da yakinin cewa, banbance-banbancen al’umomi da Najeriya ke da shi, shi ne ginshikin hadin kanta da zaman lafiya da ci gabanta
”


Dubi ra’ayoyi
Hare-haren biyu na zuwa ne kasa da makonni biyu da wnai harin Boko Haram da ya halaka mutum sama da 30 a wani gidan kallon kwallo a Maiduguri, sannan kasa da mako guda, bayan wani harin mayakan da halaka wasu dakarun Najeriyar
A wasu samamen sama biyu da ta kai kan wasu tungar mayakan Boko Haram a yankunan Bakassi da Gobara da ke jihar Borno, rundunar dakarun saman Najeriya ta ce ta halaka mayaka da dama
A cewar wata sanarwa dauke da sa hannun kakakin rundunar sojin saman Najeriya, Air Commodore Ibikunle Daramola, an kaikaici yankin Gobara ne bayan da aka gano cewa mayakan na Boko Haram suna amfani da wurin domin boye makamai da yin wasu aikace-aikacensu
Sanarwar wacce Daramola ya wallafa a shafinsa na Twitter, ta hada da wani hoton bidiyo mai tsawon dakika 52 wanda ya nuna yadda aka kai hare-haren wadanda suka bata kayayyakin mayakan da kuma kashe da dama daga cikinsu
OPERATION GREEN SWEEP 2: NAF FIGHTER JETS DESTROY HIDEOUTS, NEUTRALIZE TERRORISTS AT GOBARA, BAKASSI IN BORNO STATE https://t
co/HeoJsLLL4r pic
twitter
com/6j29YU3Dt5
Baya ga wannan hari, sanarwa ta ce wani hari na daban, ya kaikaici yankin Bakassi da ke gefen Tafkin Chadi a arewacin jihar ta Borno, inda aka far ma mayakan kungiyar IS da ke yammacin Afirka (ISWAP,) inda a nan ma aka halaka mayaka da dama
Hare-haren biyu an kai su ne a ranar 26 ga watan Yunin nan mai karewa
Wadannan samame biyu na zuwa ne kasa da makonni biyu da wani harin Boko Haram da ya halaka mutum sama da 30 a wani gidan kallon kwallo, sannan kasa da mako guda, bayan wani harin mayakan da halaka wasu dakarun Najeriyar

Dubi ra’ayoyi
Hukumar hana zarmiya da cin hanci da rashawa ta Najeriya EFCC ta ce ta kama 'yan damfara, zambar yanar gizo su sha bakwai 17 a kokarin neman mafaka a Kaduna

Shugaban hukumar a shiyyar Kaduna Mal
Mailafiya Yakubu wanda ya yiwa muryar Amurka karin haske, ya ce hukumar na shawo kan kalubalen da ke kawo cikas a gaban kotunan wannan kasa

Wanne irin kalubale ke shan gaban hukumar ta EFCC wajen magance cin hanci da rashawa a Najeriya? Malam Mailafiya Yakubu ya ce akwai;
Yaki da cin hanci da rashawa dai na cikin manyan alkawurran gwamnatin shugaban kasa Muhammadu Buhari, sai dai wasu na ganin kawo karshen wannan badakallar aiki ne tukuru saboda yadda ya shiga cikin al'umma ko ta ko ina

Isah Lawal Ikara ya aiko da wannan rahoton daga Kaduna a Najeriya

Dubi ra’ayoyi
Kungiyar direbobin kananan motoci ta NURTW ta ce rashin kyawon manyan hanya na taimakawa bata gari wajen satar mutane a kan hanyar Kaduna zuwa Birnin Gwari
Shugaban kungiyar Arewa maso yamma Alhaji Alasan Haruna 313, dan asalin Birnin Gwari, ya ce akwai bukatar gwamnati ta gyara hanyar don kawo karshen satar mutane da wasu miyagun ayyuka
Sai dai kuma shugaban kungiyar hadin kan al'ummar Arewa ta 'Arewa People Unity Association' Alhaji Adamu Aliyu wanda ke cewa ba rashin kyan hanya ne matsalar da ke kawo sace sacen mutane ba
Maganar tsarkake hanyoyin samar da tsaro sune dai har yanzu damuwar al'umma, a sassan Arewacin Najeriya
Saboda yadda ake yawan sace mutane abun yasa wasu ke ganin sai gwamnati ta sake hanyoyin taimako wajen magance wannan matsalar ta tsaro
Ga rahoton wakilin muryar Amurka Isah Lawal Ikara

Dubi ra’ayoyi
Likitan kwakwalwa kuma babban Jami’i a asibitin masu tabin hankali na Maiduguri, Jahar Borno, Dr Ibrahim Abdullahi Wakawa, ya tattauna da Muryar Amurka akan ranar yaki da fatauci da shan miyagun kwayoyi da majalissar dinkin duniya ta ware domin tunatar da duniya kan illolin da ta’ammali da miyagun kwayoyi ke haddasawa
Dr Ibrahim Abdullahi ya ce a shekarar da ta gabata a Najeriya an gudanar da wani binciken da ya nuna cewa kashi goma sha hudu cikin dari na al’umar Najeriya su na ta’ammali da miyagun kwayoyi da yake gusher da hankali mutane wanda hakan na nufin daya daga cikin mutane shidda za’a iya samun mai amfani da kwaya
A Jahar Borno kuma binciken ya nuna kusan kashi tara cikin dari wato kowane mutum daya cikin goma na amfani da miyagun kwayoyi, hakan ya sake muni ne sanadiyar wannan rikicin da aka samu a wannan yankin, ya sa mutane da yawa sun samu kawunansu cikin mawuyacin rayuwa da ya ta’azzara su suke amfani da miyagun kwayoyi, idan aka duba shekarun da suka gabata da wuya kaga mata na ta’ammali da miyagun kwayoyi amma yanzu za ka ga mata na shaye-shayen miyagun kwayoyi, Inda bincken ya nuna cewa mata kashi shida cikin dari suna shan miyagun kwayoyi
Ya kara da cewa binciken ya nuna cewa matasa masu shekaru goma sha biyar zuwa hamsin ne, su ka fi ta’ammali da miyagun kwayoyi
Ga Haruna Dauda Biu Dauke Da Rahoton Cikin Sauti

Dubi ra’ayoyi
Jiya a Kano aka bude wani taron koli na Jami’an sarrafa kudade a ma’aikatu da hukumomin gwamnatocin tarayya da na jahohi a Najeriya, wanda ofishin babban Akanta Janar na kasar ya shirya kan dabarun alkinta dukiyar kasa
AKantocin kudi na jahohi da daraktoci da sauran manyan Jami’an tafiyar da harkokin kudi a ma’aikatu da hukumomin gwamnatin tarayya kana da takwararorinsu na jahohin kasar 36 da kuma birnin tarayya Abuja ne ke halartar taron na yini uku
Babban akanta janar na tarayya Ahmed Idris, ya fayyace makasudun shirya taron, inda ya ce an shirya taron ne domin tattaunawa akan yadda za’a samar da sababbin hanyoyin da gwamnatocin jahohi da na tarayya za su bi domin samar da kudaden shiga
Shugaban hukumar EFCC Ibrahim Magu ya ja hankalin mahalarta taron su kiyaye da ka’idojin da doka ta shimfida wajen tafiyar da dukiyar al’umar kasa
Mataimakin gwamnan Kano Alhaji Nasiru Yusuf Gawuna, wanda ya wakilci gwamna Abdullahi Umar Ganduje, ya ce aiwatarwa tare da sanya ido sosai akan tsarin nan na asusun kudi na bai daya ya bai wa gwamnatin jihar Kano damar like rariyar da kudade ke zirarewa a ma’aikatu da hukumomin gwamnati
Sarkin Kano Malam Muhammadu Sanusi na biyu, ya nanata alakar da ke tsakanin ilimi da habaka tattalin arzikin kowace al’uma, Ya kuma yi kira ga gwamnatoci da su bai wa fannin ilimi kulawar da ta dace
Ga Rahoto Mahmud Ibrahim Kwari Cikin Sauti




Dubi ra’ayoyi
Cibiyar bincike da bunkasa Arewa ta ARDP ta ce ba za ta zuba ido harkokin tsaro na ci gaba da tabarbarewa a cikin kasar ba, saboda alhaki ne da ya rataya a wuyan duk wani dan kasa ya tabbatar da ganin sha’anin tsaro ya inganta a fadin Najeriya
Shugaban Cibiyar Dakta Usman Bugaje, wanda ke amsa tambayoyin manema labaru a lokacin wani taron manema labaran a birnin Kaduna, ya ce yanzu haka kungiyar ta kammala shirya wani babban taro kan tsarkake tsamin tsaro a Kaduna a watan gobe ta Yuli

Da yake ci gaba da bayani, Dakta Bugaje ya ce kungiyar ci gaban Arewa ta ARDP tayi hadin gwiwa da kungiyoyi kamar su kungiyar SABMF da SCDDD wurin gudanar da taro a kan gudunmuwar da kowa zai bayar domin shawo kan matsalolin tsaro a kasar
Dakta Bugaje ya ce dole ne a fada wa gwamnati gaskiya kuma a nuna mata inda ta gaza domin ta gyara aikinta na tsaron al’umma, amma ba wai a yi ta yabon gwamnati alhalin kuma tana nuna gazawarta a kan babban aikinta na kula da sha’anin tsaron kasa
Ya Kara da cewa suna kokarin duban inda gwamnatin ta gaza ne domin su ma su bada tasu gudunmuwa a matsayin sun a ‘yan kasa domin a gudu tare kuma a tsira tare
Kungiyar ta ARDP ta ce ta gayyaci duk wasu masu ruwa da tsaki a fannin kula da sha’anin tsaron Najeriya da duk rundunonin tsaro a Najerira, kana ta ce ta tabbatar da sakwannin gayyatar sun isa ga duk wadanda aka bukaci halartarsu
Ga dai rahoton da Isa Lawal Ikara ya aiko mana daga Kaduna:

Dubi ra’ayoyi
Shugaba Muhammadu Buhari, ya rattaba hannu akan kudirin dokar taimakon juna na kasa da kasa, wajen samar da bayanan sirri kan manyan laifuffuka da suka hada cin hancin da rashawa
Kudirin dai ya kunshi samun hadin kai ko kuma taimakon juna tsakanin kasashe bisa yaki da manyan laifuffuka, wannan doka ce da kasashe zasu dunga taimakawa junan su wajen samar da bayanai akan duk wadanda suke aikata mugayen laifuffuka kamar su cin hanci da rashawa
Dokar dai zata tabbatar da nemo inda suke da nuna inda suka yi ajiyar kudadensu, da kaddaorri da suka mallaka kamar su gidaje da sauran su
Kasashen zasu taimaka wajen dakile amfani da irin wannan dukiyoyi da aka same su wajen cin hanci da rashawa ko zamba, sannan arike dukiyoyin da hana duk wadanda suka saci kudin amfani da kudin Kuma a tabbatar da andawo wa da kasar da take da wannan kudaden kudiyar ta
Sannan kuma a tabbatar da an bada bayanan sirri akan duk wani wanda ake zargi sa da cin hanci da rashawa domin a gurfanar dasu
Saurari Rahoton Umar Farouk Musa Cikin Sauti

Dubi ra’ayoyi
Rahotanni daga garin Oyibo dake jihar Rivers na nuni da cewa akalla mutane tara ne suka rasa rayukansu, sakamakon fashewar wani bututun Mai mallakar kamfanin Mai na Shell a yankin Niger-Delta
Lamarin ya faru ne a garin al’umomin Kom Kom dake karamar hukumar Oyibo dake jihar Rivers
Tuni dai rundunar ‘yan sanda ta tabbabar da faruwar lamarin
Mai Magana da yawun rundunar ‘yan sanda DSP Nnamdi Omoni, ya ce “mun tabbatar da faruwar wannan lamarin, kuma gobarar ta tashi ne sakamakon gyaran da injiniyoyi ke yi akan bututun Mai a yankin
”
Ya ‘kara da cewa mutane da yawa sun mutu sakamakon hadarin, kuma farkon faruwar wannan lamari mutum 10 ne suka mutu, amma nan da wani dan lokaci bincike zai tabbatar da ainihin yawan wadanda suka mutu
Sai dai kuma, a cewar wani ganau mai suna Mark Elenu, wanna lamari ya faru ne sanadiyar fasa bututun Mai da bari Mai ke yi a yankin Niger-Delta
Shugaban Najeriya Muhammadu Buhari ya nuna alhininsa akan irin asarar rayuka da aka tafka sakamakon kone-konen bututun Mai a yankin Niger-Delta, ke haddasa asarar rayuka da dinbin dukiya
Domin Karin bayani saurari cikakken rahotan Lamido Abubakar

Tsohon mataimakin shugaban Najeriya, kuma dan takarar shugaban kasa a zaben 2019 karkashin jam’iyyar adawa ta PDP, Atiku Abubakar, ya yi Allah wadai da yunkurin da wasu sojoji suka yi na kifar da “zababbiyar gwamnatin Habasha
”
Atiku ya bayyana hakan ne a shafinsa na Twitter a yau Lahadi, inda ya kara da cewa, mulkin dimokradiyya ya zama dawwamamme a nahiyar Afirka
“Yunkurin juyin mulkin da aka yi na kifar da zababbiyar gwamnati ta dimokradiyya, abbin Allah wadai ne
”
The coup attempt against the democratically elected government of @PMEthiopia stands condemned
Democracy has come to stay in Africa and we must accept this
As a democrat, my right hand of fellowship is offered to the people of Ethiopia
Long live democracy in Africa -AA
Ya kara da cewa, “mulkin dimokradiyya ya zama dawwamamme a nahiyar Afirka, a matsayina na mai rajin kare mulkin dimokradiyya, ina mai mika hannaye na dama domin nuna goyon bayana ga jama’ar Ethiopia – Allah ya ja zamanin mulkin dimokradiyya a Afirka
”
A yau Lahadi Jami’ai a Ethiopia, suka ce mai tsaron lafiyar shugaban rundunar dakarun kasa na kasar ta Habasha ya harbe shi har lahira, sa’o’i bayan da jami’ai suka ce an yi yunkurin juyin mulki a jihar Amhara
Mai magana da yawaun Firai Ministan Habasha, Abiy Ahmed, ta ce an kashe shugaban dakarun Chief Sear Mekonnen da wani janar mai ritaya a wasu hare-hare da aka kai a gidan Sear
Kafafen yada labaran kasar sun ruwaito cewa, shugaban jam’ian tsaron jihar ta Amhara, Janar Asamnew Tsige ne ya jagoranci yunkurin na juyin mulki
Bayanai sun yi nuni da cewa, tuni an kama mai tsaron lafiyar da ya kashe shugaban dakarun kasar, amma har yanzu ba a ga Janar Asamnew ba



Matakin haramta tsarin karatun almajirci, na daya daga cikin batutuwan da gwamnatin Najeriya take duba yiwuwar dauka, amma ba abu ne da za a yi shi nan take ba, kamar yadda wasu kafafen yada labarai ke ruwaitowa, inji Garba Shehu, daya daga cikin masu magana da yawun Shugaba Muhammadu Buhari
Shehu ya bayyana hakan ne a wata sanarwa da ya aikewa manema labarai da sa hannunsa a karshen makon nan, wacce Muryar Amurka ta samu
“Duk da cewa gwamnatin Buhari ta dukufa wajen samar da tsarin karatu na kyauta na kuma dole ga kowanne yaro, domin shawo kan matsalar yara da suke fita daga makarantu, matakin haramta karatun alamjaranci zai bi ka’idojin ne da shari’a ta shimfida,” sanarawar ta bayyana
“Lallai, gwamnatin tarayya tana da burin ganin kowanne yaro da ya kai minzilin zuwa makarantar firaimare yana zuwa makaranta maimakon yawo akan titi yana bara a lokutan zuwa makaranta
”
Sanarwar ta kuma musanta rahotanni da ke cewa za a kama iyayen da ke tura yaransu zuwa makarantu na almajiranci
A ranar Alhamis din da ta gabata ne, kamar yadda sanarwar ta nuna, Shugaba Buhari, yayin kaddamar da majalisar kula da tattalin arziki kasa, ya yi kira da a yi taka tsatsan wajen fadin abin da ba daidai ba, dangane da matakin da suke so su dauka kan matsalar almajirai da ke barece-barace


An kai hari akan wasu jami’an tsaro dake gadin wasu bututun mai mallakar kamfanin Shell a jihar Rivers
Dubi ra’ayoyi
An kai hari akan wasu jami’an tsaro dake gadin wasu bututun mai mallakar kamfanin Shell a jihar Rivers
Rundunar sojojin Najeriya bataliya ta 29, dake runduna ta 6 a birnin Fatakwal tare da wasu jami’an tsaron sa-kai ne suka fafata a wannan farmakin da ‘yan bindiga a yayin da suka yi kokarin satar mai
Soja daya ya rasa ransa da wasu jami’an sa-kai su 2 sakamakon fito-na-fiton da jami’an tsaron suka yi da ‘yan bindigar
Ba tare da bata lokaci ba sansanonin tsaro daban daban a yankin suka kai agajin gaggawa wurin suka kuma bazama farautar ‘yan bindigar
Jami’an tsaron sun sami nasarar cafke shugaban kungiyar da aka fi sani da suna Nobel, har aka sami bindigogi daban daban a wurin sa amma shi ma daga bisani ya sheka lahira
Shugaban runduna ta 6 ta sojin Najeriya, Manjo Janar Jamilu Sharham ya ce rundunarsa zata tabbatar da tsaro a wuraren da ake ayyukan hakar danyen mai a yankin
Mai fashin baki akan lamuran tsaro, Ahmed Baba Tijjani Gamawa mai ritaya, ya ce kasancewar yanayin tsaro a yankin yanzu, akwai bukatar gwamnati, da gwamnan jihar Rivers, da jami’an tsaro su hau teburin sulhu ba tare da wata akida ta siyasa ba, don a kare rayukan jama’a da dukiyoyin su
Ga karin bayani a cikin sauti daga Lamido Abubakar Sokoto

Gwamnatin Najeriya na shirin daukar matakin haramta almajiranci a kasar
Dubi ra’ayoyi
Gwamnatin Najeriya na shirin daukar matakin haramta almajiranci a kasar
Mai ba shugaban kasa shawara akan harkokin tsaro, Baba Gana Monguno, shi ne ya sanarwa manema labarai da wannan batu, jim kadan bayan kammala wani babban taro a birnin tarayya Abuja ranar Alhamis 20 ga watan Yuni
Wannan lamari ya ja hankalin majalisar kula da malaman makarantun allo a jihar Kaduna dake gani matakin da ake shirin dauka bai dace ba
Imam Buhari Maraban Jos, sakataren majalisar malaman makarantun allo a jihar Kaduna, ya ce sun yi mamakin jin wannan sanarwar akan almajirai daga mutumin da ya fito daga Maiduguri
Ya kuma ce kamata yayi idan an hango wata matsala a zauna da shugabannin kungiyarsu ta kasa a ga yadda za a magance matsalar
Imam Buhari, ya kuma ce mafi yawan wadanda ake gani akan titi suna bara, ba almajirai bane, rashin shugabanci na gari ne ya haifar da wannan matsalar har wasu ke amfani da rigar almajirai su na bara
Shi kuma mai taimakawa gwamnan jihar Kaduna akan harkokin addinin musulunci Sheikh Jamilu Abubakar Albani, ya ce ko da yake akwai kurakurai game da almajirci a Najeriya, bai kamata a yanke wannan hukuncin ba tare da an tattauna da malaman dake wannan harka ba, a ji yadda suke gani ya fi dacewa a magance matsalar
Masanin harkokin tsaro Manjo Yahaya Shinko mai ritaya, shi kuma ya ce a ganin sa, rashin tsaro bai da alaka da almajiranci amma dai da bukatar a gyara batun karatun Muhammadiyya a kasar
Ga karin bayani cikin sauti daga Isah Lawal Ikara

Dubi ra’ayoyi
Sa'o’i kadan da babbar kotun Kaduna ta yanke hukuncin cewa kudurin dokar kula da wa'azi a Kaduna ya sabawa dokar ‘kasa, wasu shugabannin addini sun ce da ma sun san za a rina
Sheik Halluru Maraya daya ne daga cikin manyan malaman addini musulunchi a Kaduna, kuma ya ce kamata ya yi gwamnati ta yi dokoki kan satar mutane ba wa'azi ba
Ita ma kungiyar Kiristochi ta Nigeriya CAN ta ce hukuncin ya yi mata daidai
Rev
Joseph John Hayap shine shugaban kungiyar a Kaduna, ya ce tun farko suma sun yi niyar shigar da ‘kara amma lauyansu ya ce ‘kara ‘daya da aka shigar ya isa
To sai dai mai taimakawa gwamnan jihar Kaduna ka harkokin addinin musulunci, Sheik Jamil Abubakar Albani, ya ce akwai kuskuren fahimta game da wannan doka, kasancewa har yanzu ba ta kai ga mai girma gwanan jihar Kaduna ba, kafin ya yi nazarinta domin matakin da zai ‘dauka
Dama dai tun bayan kai wannan kudurin dokar wa'azi gaban Majalissar Dokokin Kaduna a shekarar 2016, darikar Fentacostal ta shigar da kara gaban babar kotun Kaduna wanda a ranar Laraba nan alkaliyar kotun mai Shari'a Hannatu Gwadah ta yanke hukuncin cewa kudurin ya sabawa kundin dokar kasa na 1999
Domin Karin bayani saurari rahotan Isah Lawal Ikara

Dubi ra’ayoyi
Babban hafsan hafsohin sojojin Najeriya, janar Tukur Buratai, ya yi jawabi a babban birnin Abuja, wajen wani taron bita da aka shiryawa dakaru, jawabin da ya janyo cece-kuce
Da yake jawabin Janar Buratai ya ce “rashin kwazo da rashin azama wajen yin fada, na wasu daga cikin hafsoshi da sojoji na daga cikin abubuwan dake haddasa musu koma baya a fafatawar da ake yi yanzu
”
Janar Buratai, wanda ya ce ko da baya ga zagon ‘kasa da ake yi musu, akwai kuma tabbatattun shaidu dake nuna koma bayan da ake fuskanta a baya-bayan nan nada alaka da rashin kishin ‘kasa da kuma rashin kishin aikin soja
Tuni dai wannan jawabi na janar Buratai ya haddasa cece-kuce tsakanin masana tsaro da kuma tsaffin jami’an tsaron
Dakta Kabiru Adamu, na daga cikin wadanda ke ganin rashin dacewar wannan jawabi na Buratai, inda ya ce ko da kuwa akwai matsalar tsaro bai kamata ba hafsan Soja ya fito ya yi irin wadannan kalaman ba
Sai dai kuma tsohon hafsa a rundunar sojan Najeriya, majo Shu’aibu Bashir Galma, na ganin kalaman da janar Buratai ya yi na bisa hanya
Domin cikakken bayani saurari rahotan Hassan Maina Kaina

Dubi ra’ayoyi
Rundunar sojojin Najeriya shiyya ta bakwai dake garin Maiduguri, ta mika wata ‘yar bautar ‘kasa da ‘yan kungiyar Boko Haram su ka sace ga gwamnatin jihar Borno
Tun a watan Janairun wannan shekara ne aka sace ‘yar bautar kasan mai suna Halima Umar, a kan hanyar Goza zuwa garin Maiduguri
Wanda tun wancan lokacin babu ita ba duriyarta
Rundunar sojin ta ce ta samu nasarar ceto matar ne sakamakon aikace-aikace da suke yi a dazuka, an dai mika matar ne ga gwamnatin jihar Borno
Kwamandan rundunar sojin dake garin Maiduguri Birgediya Janar Bulama Biu, shine ya mika Halima ga mataimakin gwamnan jihar Borno Alhaji Umar Kadafur
Wanda kuma ya mika godiya da jinjina ga jami’an tsaron game da ayyuakan da suke gudanarwa a jihar
Domin cikakken bayani saurari rahotan Haruna Dauda Biu

Dubi ra’ayoyi
Hukumar hana fasa kwauri ta Najeriya, ta bankado wata damara da masu fasa kwaurin tabar wiwi keyi na shigowa da ita cikin Najeriya daga kasashe makwabta
Sakamakon wannan mataki dai hukumar ta kwastam ta kama wani akwatin gawa da aka sanyawa sunkin tabar wiwi har 55
Kwanturola Mohammed Uba Garba, shine kwanturolan kwastam mai kula da kan iyakan Najeriya da jamhuriyar Benin, da ake kira Seme Border
Yayi karin haske game da wannan kamun, inda yace jami’an su sun kama akwatin gawa da aka sanya sunki 55 na tabar wiwi, kuma har gawar sai da suka bude domin tabbatar da cewar ba’a sanya tabar a cikin ta ba
Wannnan wata sabuwar dabara ce da muka gano, kuma zamu ci gaba da saka ido domin magance haka anan gaba
Bayan tabar wiwi da hukumar ta kama har ila yau, wasu kayan da aka hana shigowa dasu Najeriya da suka hada da shinkafa da motoci, inji kwanturola Uba
Kwanturola Uba Garba ya kara da cewa ina kira ga 'yan Najeriya musanmman wadanda ke zaune akan iyakan Najeriya, da su ci gaba da taimaka mana, domin ta haka ne za’a kawo karshen zagon kasa ga tattalin arziki da 'yan fasa kwauri keyi
A makon jiya ne dai hukumar ta kwastam tace, yana iya yiwuwar sake bada izinin shigowa da motoci ta kan iyakan Najeriya da kasashe makwabta, a cewar kwanturolan hukumar kwastam mai magana da yawunta Mr Benjamin Aber, da zarar an cimma matsaya da hukumar kwastam ta kasar Benin
A bangare daya kuwa, masu saida motoci sun nuna jin dadinsu akan hakan, hakan zai taimaka wajen farfado da ayyukan yi, domin matakin farko da aka dauka ya sanya manbobin su cikin wani hali na kaka nikayi

Najeriya kamar kasashen da take makwabtaka da su a nahiyar Afika ita ma tana fama da matsalar ‘yan gudun hijira daga gida da waje
Dubi ra’ayoyi
Najeriya kamar kasashen da take makwabtaka da su a nahiyar Afika ita ma tana fama da matsalar ‘yan gudun hijira daga gida da waje
Dubban ‘yan kasar Kamaru da suka tsere daga kasar saboda tashin hankalin siyasa yanzu suna Najeriya
Hukumomin Najeriya sun ce ‘yan gudun hijira fiye da dubu talatin da biyar suka isa kasar tun daga shekarar 2016, amma ‘yan rajin kare hakkokin ‘yan gudun hijira sun ce adadin ya zarta haka, ya ma wuce dubu saba’in
A yayinda kasashen duniya ke tunawa da ‘yan gudun hijira a yau 20 ga watan Yuni, hukumomin Najeriya sun ce zasu fara maida ‘yan gudun hijirar Kamaru dake so su koma kasashen su
Ernest Cho dan kasuwa ne a Kamaru kafin ya tsere daga kasar da ‘yayan sa maza biyu zuwa Najeriya
Cho na daya daga cikin ‘yan kasar Kamaru dubu dari hudu da talatin da bakwai da akan tilas suka gujewa kasarsu sakamakon tashin hankalin dake faruwa a yankunan kudu maso yammacin kasar da arewa maso yammacin kasar
Yanzu yana babban birnin Najeriya wato Abuja, inda yake kokarin fara rayuwa
Cho ya ce gidansa dake kauyensu, kusan babu wanda ke zama cikin sa
Kowa ya tsere


Dubi ra’ayoyi
Shuwagabanin kananan hukumomi a Najeriya, sun yi na’am da tsarin nan da gwamnatin tarayya ta bullo da shi na ba kananan hukumomi kudadensu kai tsaye, wanda suka ce zai amfani jama’a musamman a karkara
Tsarin ba kananan hukumomin kudadensu kai tsaye dai, an yi ne ta yadda kananan hukumomin zasu samu sukunin aiwatar da ayyukan da zai basu dammar samun hanyoyin shigar kudi, biyan haraji da jangali daga al’umma da sarrafa kudaden bisa bukatun da al’umma ke da shi ba tare da tsangwama daga gwamnonin jihohi ba
Shugaban kungiyar kananan hukumomin jihar Filato, wanda shine shugaban karamar hukumar Mikang, Ezekiel Vuelgap yace har yanzu dokar bata fara aiki ba, kuma yawancin kananan hukumomi basu samu kudi a asusunsu na kai tsaye ba
Shugaban karamar hukumar Lafia a jihar Nasarawa, Aminu Mu’azu Maifata yace tun can basu da wata matsala wajen rabon kudin kananan hukumomi, sai dai kason da kananan hukumomin ke samu yayi karanci
Sashe na dari da sittin da biyu na kundin tsarin mulkin Najeriya, wanda dokar ta tabbatar da cewar dole kudin kananan hukumomi su shiga asusu guda kafin a raba, abinda tsohon shugaban karamar hukumar Fankshin a jihar FPilato, Steven Jings yace sai an gyara kafin kananan hukumomin su sami kudaden su kai tsaye
Dubi ra’ayoyi
Yayin da ake cigaba da koke-koke kan matsalar tsaro a Najeriya, inda 'yan bindiga iri-iri ke ta karkashe mutane, baya ga masu garkuwa da mutane don neman kudin fansa, gwamnatin kasar ta ce ta dukufa wajen ganin bayan dukkan miyagu a kasar
Garba Shehu ya ce Gwamnatin Najeriya na iya bakin korinta wajen ganin an shawo kan mastalar hare-haren yan bindiga da ta addabi wasu garuruwan arewacin Najeriya, ya bayyana hakan ne yayin wata zantawa da ya yi da Muryar Amurka inda ya ce “akwai bukatar a hada karfi wuri guda, gwamnati na iya bakin kokarinta anan Abuja, wajen samar da kayan aiki ga jami’an tsaro da suke sadaukar da ransu don kare al’umma
Ya ce gwamnatocin jahohi, suma, ya kamata su shigo ciki don bada tasu gudunmawa, domin a samu a hada karfi gaba daya a yi maganin wannan fitina, su kansu hukumomi na kawo agaji kamar su NEMA
Su ma an ba su umurnin su hada kansu su bada gudunmawa mussaman ga wasu al’ummar Najeriya da suka ketara jamhuriyar Nijar don samun mafaka daga fiitina
A halin yanzu ana kokarin daukar tsauraran matakan tsaro da za su ba wa jama’a damar dawo wa garuruwansu domin su ci gaba da rayuwa kamar kowa
Malam Garba Shehu ya ce an yi nasara wajen dakile da’addanci a Najeriya idan aka yi dubi da yadda abun yake ada, ya kuma ce gwamnati za ta yi duk abin da ya kamata domin ta dakile hare-haren yan bindiga
Ga cikkaken Tattaunawar:


Dubi ra’ayoyi
Hadaddiyar kungiyar dillalan shanu da kayan abinci, ta ce za ta dakatar da duk wata harkar fataucin abinci a duk fadin kasar i dan har gwamnati ba ta dauki matakin rage yawan harajin da ake karba daga mambobinta a wasu hanyoyin kasar ba
Shugaban hadaddiyar kumgiyar, Dakta Muhammad Tahir ya shaida wa Muryar Amurka cewa, tun bayan wata ziyarar da su ka kai wa shugaban kasa Muhammadu Buhari a fadarsa har iyau bai ce musu uffan ba
Ya ce sun yi wa shugaban kasar uziri saboda abubuwa sun yi masa yawa, amma su na tuna masa ziyarar da su ka kai masa a kan yawan haraji da ake karba a kan hanya

Shugaban reshen kungiyar masu fataucin shanu a jihar Akwa Ibom, Alhaji Muhammad Mijinyawa shi ma ya dora muryarsa inda ya koka a kan yanda ake kwace wa mutanensu kudade a kan hanya da sunan haraji alhalin babu wadannan haraji a doka
Mista Alex Avakaa, shugaban kungiyar a jihar Binuwe ya ce, jihar Binuwe na daya daga cikin jihohin da aka fi samun matsalar yawan haraji
An siyasantar da batun a jihar Binuwe sosai, saboda bisa binciken da muka gudanar, mun tarar cewa a jihar kadai akwai shingayen karbar haraji 360 da aka kafa ba bisa ka'ida ba a hanyoyin tarayya da na jiha da kuma na karkara
Anan, zaka ga wani na ikirarin cewa wani babban jami'in gwamnati ne ya sa shi karbar harajin
Hakan kuma na gurgunta tattalin arzikin jihar da na kasa baki daya
Mu na kira ga gwamnatin tarayya da ta dauki matakin gaggawa domin magance wannan batu
A kan wannan batun ne Malam Abdullahi Yuguda, wani mamban kungiyar, na ganin gina hanyar jirgin kasa zai taimaka ainun wajen saukaka matsalar yawan haraji a hanyoyin Taraba, Binuwe, da kuma Kuros Riba
Wakilin mu Alphonsus Okoroigwe nada karin bayani:

Dubi ra’ayoyi
Jami’an tsaron farin kaya na "sibil difens" a jihar Adamawa sun samu nasarar murkushe masu satar mutane domin neman kudin fansa
Wannan nasarar ta na zuwa ne a lokacin da jama’a ke kasa barci sakamakon ayyukan masu garkuwa da jama’ar
Baya ga masu garkuwa da jama’a rundunar tsaron farin kayan ta 'sibil difens', ta kuma samu nasarar cafke barayin shanu da wasu masu safarar miyagun kwayoyi
Da yake yi wa manema labarai karin haske a kan wannan nasarar da aka samu, kwamandan rundunar tsaron farin kayan ta 'sibil difens' a jihar Adamawa Alhaji Nuruddin Abdullahi ya ce, sun samu nasarar ce tare da hadin gwiwar sojoji inda ya kuma ce za su ci gaba da baza komarsu don cafko irin wadannan bata gari dake hana jama’a barci a yanzu
Bincike ya nuna cewa, yanzu haka matsalar ‘yan fashi da makami da kuma garkuwa da jama’a na neman shafar ayyukan noma, musamman a jihohin arewa maso gabashin Najeriya, lamarin da ya kai hadakar kungiyoyin bunkasa harkar noma da cimaka ta NECAS, yunkurowa wajen hada karfi da karfe da jami’an tsaro don tabbatar da tsaro ga manoma, Alhaji Abubakar Sadik Umar Daware, shi ne shugaban NECAS da ke zama shugaban cibiyar a jihohin arewa maso gabas, ya ce akwai matakan da suka dauka a yanzu
Ga dai rahoton wakilinmu a jihar Adamawa Ibrahim Abdulaziz:

Dubi ra’ayoyi
A shekarar 2013, sojoji suka kifar da gwamnatin Morsi, wanda shi ne shugaban kasar Masar na farko da aka zaba karkashin mulkin Dimokradiyya, bayan zanga zangar adawa da salon mulkinsa
Tsohon shugaban kasar Masar Mohammed Morsi da aka kifar da gwamnatinsa ya rasu a yau Litinin
Ya rasu yana da shekaru 67
Kamfanin dillancin labarai na Reuters ya ruwaito cewa, Morsi ya yanke jiki ya fadi ne bayan wani zaman kotu da aka yi a yau, inda daga baya kuma ya cika
A shekarar 2013, sojoji suka kifar da gwamnatinsa, wanda shi ne shugaban kasar Masar na farko da aka zaba karkashin mulkin dimokradiyya, bayan zanga zangar adawa da salon mulkinsa
Ya kasance jigo a kungiyar ‘yan uwa musulmi ta Muslim brotherhood
An zabe shi ne a shekarar 2012 bayan juyin-juya halin da ya faru a wasu kasashen larabawa a shekarar 2011, wanda ya yi sandin kawar da gwamnatin Hosni Mubarak
Morsi na tsare ne saboda yana fuskantar tuhuma bisa zargin hada kai da kungiyar Hamaz
An haramta kungiyarsa ta Muslim Bortherhood a kasar ta Masar

Zan tsige duk wani sarki a cikin jihata cikin kankanin lokaci
Dubi ra’ayoyi
Zan tsige duk wani sarki a cikin jihata cikin kankanin lokaci
Duk wani mai rike da mukami na saurata a daukacin jihar Zamfara, idan bai kawo karshen kashe-kashe da dauke-dauke da ake yi a yankunan shi ba, babu shakka zan tsige shi cikin kankanin lokaci, injin Gwamnan jihar Zamfara ke nan Alh
Bello Matawalle
Gwamnan ya bayyana hakan ne yayin wata zantawa da ya yi da Muryar Amurka inda ya ce suna da rahotanni da suka tabbatar masu cewar gwamnatin da ta gabata ta daukin 'yan saka kai a kowacce karamar hukuma, karkashin jagorancin sarakunan yankunan
Don haka sarakunan sun san wadannan mutanen, idan aka yi wani abu a yankunan, ya kamata a ce sun san wadanda suka aikata, wannan ya sa muka fito da shirin tsige duk wani da bai kawo karshen wannan matsalar ba
Ya kara da cewa, ko a 'yan makonnin baya sun je wata karamar hukuma inda mutanen yankin suka nemi a bar su su kashe sarkinsu, don suna gananin cewar yana da hannu akan irin rashin adalci da ake yi wa makiyaya a yankin, na kwace musu dukiyoyinsu
"Ina kira da jama'ar jihar mu ta Zamfara da ya kamata mu hada kai da hannu waje daya don kawo karshen rashin zaman lafiya da muke fama da shi a jihar, gwamnati ta, a shirye take ta karbi duk wata shawara da mai son ci gaban jiha zai kawo
"
A saurari cikakkiyar tattaunawar Yusuf Aliyu Harande da gwamnan jihar Zamfara Bello Matawalle

Dubi ra’ayoyi
Lamarin ya auku ne da yammacin Juma’a, inda ‘yan bindigar suka kai farmaki a kauyuka biyu, dake cikin karamar hukumar mulki ta Shinkafi, inda suka soma da kaiwa mutanen da ke gonaki hari, kana suka tunkari na cikin gari
An yi jana'izar sama da mutum 30 da suka rasa rayukansu bsanadiyyar wani hari da 'yan bindiga suka kai a yankin Shinkafi da ke jihar Zamfara a arewacin Najeriya a karshen makon da ya gabata
Rundunar ‘yan sandan jihar Zamfara, ta tabbatar da aukuwar harin, inda ta ce tana daukar matakan dakile ayyukan ‘yan bindiga a jihar, kamar yadda SP Muhammad Shehu ya bayyana
Wannan harin ya biyo ne sa’o’i kalilan, bayan da sabon kwamishinan ‘yan sandan jihar ya fitar da sanarwarsa ta farko, inda ya sha alwashin ganin bayan mahara da masu satar mutane domin neman kudin fansa
Amma ya ce zai ba da karfi wajen kokarin sasantawa da afuwa ga ‘yan bindigar da ke bukatar hakan
Sai dai kuma jama’ar yankunan da ke fama da hare-haren na tababar tasirin wannan matakin, lura dacewa irin wannan yunkuri a can baya bai yi tasiri ba
Tuni dai shi ma sabon gwamnan jihar Bello Muhammad Matawalle, ya kuduri aniyar fito da hanyar sulhu, domin dakile kalubalen tsaro a jihar, inda ya gudanar da tarurruka da Fulani, da ‘yan sa kai, da sarakunan gargajiya, da kuma jami’an tsaro
Domin karin bayani, saurar cikakken rahoton wakilin Muryar Amurka Murtala Faruk Sanyinna

Dubi ra’ayoyi
Tawagar Tarayyar Turai da ta sa ido a Zaben bana da aka yi a Najeriya, ta fitar da rahotonta na karshe, watani bayan an yi zaben shugaban kasa, inda ta nuna wasu kurakurai da ke tattare da yaddaake gudanar da zabe a Najeriya
Tawagar ta fito da rahoto mai dauke da shawarwari 30, a ciki akwai wasu muhimmai guda bakwai
Na farkon shi ne, kungiyar ta EU wacce ta tura tawaga a zaben, ta yi kira ga hukumar zaben Najeriay da ta dauki kwararan matakai na inganta tsarin zabe da ma yadda za a rika tara sakamakon zaben
A cewar tawagar, ya kamata a yi amfani da sababbin hanyoyin kimiya da fasaha wajen tattara sakamako, tun daga unguwanni zuwa gundumomi, saboda yin haka na iya ba da dama a amince da sakamakon ba tare da ta da jijiyar wuya ba
Shugabar Tawagar Maria Arena ta ce, sun lura cewa akwai matsaloli na gudanarwa da ya shafi yadda al'umma suka fito wajen yin zaben, saboda haka suke ba da shawarar a kara yin kwaskwarima a daukacin harkar zaben har zuwa hukumar zaben, tare da sa ido a irin rawar da jami'an tsaro ke takawa a lokutan zabe
Arena ta kara da cewa, a nasu nazarin, zaben na shekara 2019 na tattare da tashin hankali domin ita kanta hukumar zabe ta ba da rahoton kai hare-hare akan jami'anta da suka gudanar da zaben, musamman a Jihar Rivers da ke Kudu maso kudancin Kasar, wannan ya tsorata daukacin mutane har da jami'an da suka sa idanu
Sannan shugabar tawagar ta ce a yi kokari a ba mata dama domin su taka rawa a fagen Siyasar Najeriya
Maria ta ce, sun lura a zaben bana mata basu tsaya zabe sosai ba, inda ta yi kwatance da wasu kananan kasashe da ke makwabtaka da Najeriya, tana mai cewa sun ba wa mata dama da yawa, soboda haka suke samun ci gaba mai ma'ana
Ta ce Najeriya ta jajirce ita ma, ta ba mata dama a dama da su
Tawagar mai dauke da jami'ai 40 ta kewaye jihohin Najeriya 36 har da Birnin Tarrayya na Abuja, domin bin abubuwan da suka wakana a lokacin zaben kuma sune aka hada a rahoton
Ga cikakken rahoton wakiliyar Muryar Amurka Medina Dauda


Dubi ra’ayoyi
Gidauniyar 'Konrad Adenauer Stiftung' ta kasar Jamus ta shirya wani taron wayar da kan masu mulki a kasa
Taron zai taimakawa Najeriya wajen gano matsalolin da ke fuskantar gidajen yari, tare da taimakwa wajen canza yadda ake gudanar da su domin a samu nasarar gyara halayen Fursunoni ba tareda karya doka ba
Rahotanni da wasu kungiyoyin kasashen waje da ta 'Amnesty International' suka ruwaito akan wani bincike da suka gudanar akan gidaje yarin Najeriya, ya jawo hankalin gidauniyar Konrad Adenauer har ta shirya taron da yayi dalilin hada kai don kare hakkin bil Adama, da na tabbatar da walwalar fursunoni da kuma na jami'an kula da gidajen yarin
Jami'in gidauniyar Vladimir Kreck, ya ce sun lura cewa idan aka duba gidajen yari a kasar Amurka, ko kasashen Turai, za a ga banbancin su da wadan da ke Najeriya, wajen tsafta da kyautata yanayi da kuma yadda ma'aikatan ke kare hakkokin 'yan jarum
Kreck, ya ce niyyar gidauniyar shi ne ta kawo masu ruwa da tsaki a rumfa guda, sannan ta taimaka masu ta hanyoyin wayarda kai a hanyoyin zamani da ma'aikatan za su yi amfani da su, wajen cimma burin gyara da warware matsaloli a saukake
Shugaban hukumar kula da gidajen yari ta kasa Ahmed Jafar, ya ce tuni har gwamnatin Najeriya a karkashin shugaba Muhammadu Buhari ta bada izinin daukan matakan rage cinkoso a gidajen yari, domin an fara gina guda daya wanda zai dauki yawan fursunoni dubu 3 ba tareda sun samu matsala ba
Shugaban gidauniyar a jihar Kano, Mohammed Jamo Yusuf, ya yaba da yunkurin da gidauniyar Konrad Adenauer ta yi wajen taimakawa Najeriya, a fannin jin dadin fursunoni tare da kira ga wasu kungiyoyin da su bi sawu
Ga cikakken rahoton wakiliyar Muryar Amurka Medina Dauda

Dubi ra’ayoyi
Bayan wadan su mahara sun kai farmaki a karamar hukumar ISSA ta jahar Sokoto Najeriya, jama'ar Birni N'Konni dake kusa da jahar Tahoua a jamhuriyar Nijar, mafi kusa da jahar Sokoto, sun nuna fargabar su
Jama'a suna kira ga mahukunta da su dauki matakai, domin su dauki matakan aikin tsaro, sannan jama'a su lura wa kaiwa da kawowa
Ganin cewa, iyakar tana da yawa tsakanin Birni N'Konni da Najeriya, kuma ga wannan labarin harin, shi ya sa lokacin da Ministan cikin gida, Bazum Mohamedda ya ziyarci Birni N'Konni a kan maganar tsaro, yace gwamnatin Nijar a shirye take domin daukar matakan tsaro a wannan yankin, ganin cewa akwai mutane masu aikata ayukan tashin hankali a wannan yankin
Sai dai Alhadji Maman Dan Yaro yace, yana da kyau hukuma ta rinka bada kariya ga masu nema mata labarai
Wannan iyakar ta jahar Tahoua da jahar Sokoto ta janyo tarurruka da dama a can baya game da wannan matsalar ta tsaro, domin toshe dukkan wata kafa, wanda mahara zasu iya arcewa
A saurari cikakken rahoton wakilin Muryar Amurka Harouna Mamane Bako


Dubi ra’ayoyi
Majalisar Dokokin Najeriya da ke dauke da wakilai da kuma na dattawa 469 ta dauki rantsuwar fara aiki da sababbin shugabaninta Ahmed Lawan Shugaban Majalisar Dattawa da Femi Gbajabiamila Kakakin Majalisar Wakilai, inda suka yi alkawarin yi wa kasa aiki domin ta ci gaba
Sanata Barau Jibrin daga Jihar Kano ya ce za su hada kai da bangaren domin adawa da dukkan bangarorin gwamnati domin kasa ta ci gaba
'Yar Majalisar wakilai Khadija Bukar Ibrahim ta ce tana fatan ganin Majalisa mai hadin kai tare da yin ayyukan da mazabunsu ke so a matsayinsu na wakilan jama'a

Da ya ke yau rana ce ta dimokradiyya, tsohon dan majalisar wakilai mai wakiltar Birnin Gwari da Giwa a Jihar Kaduna Hon
Hassan Adamu Shekarau, ya yi kira ne ga mahukunta da su gaggauta daukan mataki akan harkar tsaro da ke damun kasar saboda a samu masu zuba jari su shigo kasar ko tattalin arzikinta zai bunkasa
Ga cikakken rahoton wakiliyar Murya Amurka Medina Dauda

Dubi ra’ayoyi
Yau ne sabuwar ranar dimokradiyya a Najeriya, ranar da za’ayi bukukuwan rantsar da shugaba Muhammadu Buhari a wa’adi na biyu bayan da aka rantsar dashi a ranar 29 ga watan Mayu da ya gabata
An gayyato shugabannin kasashen duniya daban-daban da jakadun ‘kasa da ‘kasa domin taya Shugaba Buhari murna
A lokacin da shugaba Muhammadu Buhari yake yakin neman zaben wa’adi na biyu ya kara nanata cewa “Alkiblar wa’adi na biyu kamar na farko ne, shine yaki da cin ranci da rashawa, samar da tsaro da farfado da tattalin arziki”
Wannan bayanin dai shine yadan kara bada haske da nuna alkibla akan bayanan da gwamatin shugaba Muhammadu Buhari za ta yi ranar 12 ga watan Yunin shekarar 2019
Inda ake sa ran zai fayyace dallah-dallah canje canje ko garanbawul da wannan fannonin zasu samu domin tabbatar da yaki da cin ranci da rashawa da matsalar tsaro, matsalar da al’umma da dama suke gani cewa tana ci gaba da tabarbarewa, duk da makudan kudade da gwamnatin ke kashewa wajen inganta tsaro a Najeriya
Wannan bikin da za a yi yana da muhimmanci domin gwamnati zata kaddamar da 12 ga watan Yuni ko wacce shekara a matsayin ranar dimokaradiyyar Najeriya
Ga Umar Farouk Musa da Karin bayani:





Dubi ra’ayoyi
Ya yin da Najeriya ke shirin bikin ranar dimokaradiyya ranar 12 ga watan Yunin shekarar 2019, Uwar gidan shugaban Najeriya Aisha Buhari,ta jagoranci wasu matan shugabanin Afrika zuwa Yola jihar Adamawa, domin bude wata cibiyar kula da mata masu juna biyu da kuma kaddamar da wani sabon shiri na rage talauci ga al'ummar karkara, karkashin hukumar samar da aikin yi ta NDE
A cikin jawabin ta Aisha Buhari, ta ce “A madadin sauran matan shugabanin Afrika biyar da suka zo don taya Najeriya da yan Najeriya murnar ranar dimokaradiyya, uwar gidan shugaban kasar Ghana Madam Rabecca Akufo Addo,ta ce matan shugabanin kasashen Afrika kan taka rawa ta fannonin ci gaba duk da cewa basu da wani kasafin kudi da akan basu
Ta kuma yabawa Aisha Buhari, bisa wasu ayyuka da ta kirkiro na ci gaban al'umma
Ita ma a jawabinta, uwar gidan shugaban Najeriya Aisha Buhari, ta ce gidauniyarta ta 'Future Assured' za ta ci gaba da hada kai da sauran cibiyoyi don tallafawa al'umma musamman masu karamin karfi
Dakta Nasir Ladan, dake zama shugaban hukumar ta NDE a Najeriya, ya bayyana manufar wannan shiri da aka kaddamar a Yola
Victoria Ajiya, daya daga cikin matan da zasu ci gajiyar wannan shirin ta bayyana farin cikinta inda ta ce “Ina farin ciki da Allah ya yi amfani da uwar mu, wajen samun wannan dama na koyon sana'a don dogaro da kai
Saurari Rahoton Ibrahim Abdul’Aziz domin jin cikakken bayani:




Dubi ra’ayoyi
Majalisar Dokokin jahar Filato ta zabi Abok Izam mai shekaru 33 a matsayin kakakinta
Abok Izam wanda ke wakiltar Jos ta gabas a majalisar, dalibi ne a bangaren shara’a a jami'ar Jos
Malam Abok Izam wanda ya sami zuwa majalisar a karkashin jami'yyar APC, wannan shine karonsa na farko a zama dan majalisa
Malam Emmanuel Zokmal wanda suka yi gwagwarmaya da sabon kakakin wajen ganin matasa sun sami madafun iko, yace zasu ci gaba da bashi shawarwari da kudurori da zasu taimaka wajen inganta shugabanci a jihar
Shima wani dan jarida, Friday Derwam yace ya kamata Majalisar Dokokin ta tara matasan jihar Filato, don ta fuskanci shawo kan matsalolin tsaro da inganta rayuwar matasa
Christian Sule wani matashi dake harkar kere-keren injinan sarrafa kayayyakin gona, yace gwamnati ta taimaka wa matasa ta hanyar kimiyya da fasaha
Ga cikkanken rahoton wakiliyar Muryar Amurka Zainab Babaji


An zabi Sanata Ahmad Lawan a matsayin sabon shugaban Majalisar Dattawan Najeriya yayin da aka kaddamar da sabuwar majalisa a juko na tara
Sanata Lawan ya kasance zabin Shugaba Muhammadu Buhari da kuma jam’iyyarsa ta APC
Wakiliyar Muryar Amurka da ke majalisar, Medina Dauda, ta ruwaito cewa Lawan ya samu kuri’u 79 yayin da abokin hamayyarsa, Sanata Ali Ndume ya samu kuri’u 28
Ita dai jam’iyyar adawa ta PDP ta marawa Ndume baya ne domin yin hannun riga da zabin APC da Buhari
Ndume ma dan jam'iyyar APC ne
Bayanai sun yi nuni da cewa, zababben Sanata Yahaya Abdullahi ne ya fara gabatar da bukatar a zabi Lawan, inda ya samu goyon bayan Sanata Adeola Olamilekan
A lokacin hada wannan rahoto, ana kan zaben mataimakin shugaban majalisar ta Dattawa yayin da idan an kammala za a yi zaben Kakakin majalisar wakilai


Dubi ra’ayoyi
A yau Talata goma sha daya ga watan Yunin shekarar dubu biyu da ashirin ne majalisar dokokin Najeriya ta ciko tara zata fara aiki, baya an zabi shuganannin majalisar
Shirye-shirye sun kammala don kaddamar da majalisar dokokin Najeriya ta tara a Talatar nan da zai kasance da bayyanar sabin shugabannin majalisar

Jam'iyyar APC mai rinjaye ta kara dagewa don 'yan takarar da ta tsayar da suka hada da Sanata Ahmed Lawan a majalisar dattawa da Femi Gbajabiamiala a majalisar wakilai su samu nasara
Tsohuwar majalisa ta takwas ta kammala aiki a makon jiya inda tsohon shugaban majalisar dattawa Sanata Bukola Saraki ya ba wa kowa dama ya yi takarar yadda ya ke ganin majalisar ta gudanar da aiki a tsawon shekaru hudu
Sabbin shugabannin majalisar za su nuna ko gwamnatin shugaba Buhari za ta gamsu da hulda da majalisar ko kuwa a'a
Tsohon shugaban kwamitin labaru na majalisar wakilai ta takwas, Abdulrazak Namdas, na daga wadanda su ka janye daga takarar kakakin majalisar wakilai don marawa muradun jam'iyyar APC yana mai cewa hakan ba zai maida su 'yan amshin shatar sashen zartarwa ba
Ga hirar Abdulrazak Namdas da Nasiru Adamu El Hikaya a kan batun majalisar:


Dubi ra’ayoyi
An kashe mutane sama da 48 a harin da wasu masu bindigogi suka kai a kananan hukumomin da ke jihar Zamfara, Katsina da Jamhuriyar Nijer tsaka nin jiya da yau
Kauyuka 4 ne lamarin ya shafa, da suka hada da Rakonni, Tsagi, da Kalhu da kuma Gi’ire, duk a cikin gundumar Gandi da ke karamar hukumar mulki Tarabah, inda ‘yan bindigar da ba’a gane adadinsu ba
Masu bindigogin dai, sun fara kashe mutane 18 ne ranar Asabar da ta wuce, sai kuma jiya lokacin da a ke jana'izarsu, suka dawo suka sake bude wuta a kan jama'a, inda mutum 4 suka rasa ra'ikunsu
Wakilin Muryar Amurka ya ce kananan hukumomin da ke Zamfara, sun dade suna cikin wannan al'amarin kai hari daga 'yan bindigan, kuma sun dauka abin ya lafa, amma sai kuma suka sake samun hari wanda har ya shafi sauran hukumomin da ke kusa da su
Yanzu haka ana zaman dardar a garuruwa da dama a yankin gabashin jihar Sokoto saboda fargabar kai hari a kowane lokaci, yayin da wasu al’ummomi da dama suka bar garuruwansu
Ga cikkaken rohoton wakilin Muryar Amurka Murtala Faruq Sayinna


Dubi ra’ayoyi
Majalisar dokokin jihar Kadunan Najeriya ta kaddamar da dokar hana wa'azi a ko da yaushe
Majalisar ta ce wannan doka, don hana tashin hankali ne da kuma kariyar jama'a, saboda akwai wadanda ba masana addini bane amma suna wa'azi, a ko'ina kuma suna tayar da hankalin jama'a
Tsohon kakakin Majalisar dokokin jihar Kaduna Hon
Aminu Abdullahi Shagali, ya ce dokar ta shafi kowane addini, musulunci da addinin krista
Ya kara da cewa dama dokar nan ta nan tun 1984, amma yanzu an gyara ta ne don a sake samun zaman lafiya da kwanciyar hankali tsakanin musulmai da krista
Ga cikkakiyar hirarsu da wakilin Muryar Amurka Yusuf Aliyu Harande

Dubi ra’ayoyi
Ya yin da sojojin Najeriya ke ci gaba da farautar ‘yan bindiga a jihar Zamafara, yanzu haka jihar Sokoto dake makwabtaka da Zamfara na ci gaba da fuskantar ‘karin hare-haren ‘yan bindiga
Kauyukan da lamarin ya shafa sun hada da Rakonni da Tsagi da Kalhu da kuma Gi’ire, duk a cikin gundumar Gandi da ke karamar hukumar mulki ta Rabah, inda ‘yan bindigar da ba’a tantance adadinsu ba, suka kai harin bai daya a daren ranar Asabar, suka kuma kashe a kalla mutane 25
Haka ma a makwanni ukku da suka gabata wasu yan bindiga suka sunkai irin wannan harin a kananan hukumomin Mulkin Isa da Gudu, yayin da ake hasashen yaduwar hare-haren ‘yan bindiga a makwabtan jihar, a dai-dai lokacin da jami’an soji suke ci gaba da fatattakar su daga jihar Zamfara
Wannan harin na baya-bayan nan na zuwa ne ‘yan makwanni bayan da gwamnan jihar Sokoton Aminu Waziri Tambuwal, ya gudanar da wani taro da dukkan shugabannin hukumomin tsaro dake jihar ta Sokoto, ciki kuwa har da babban kwamandan shiyya ta 8 ta rundunar sojin Nijeriya da ke Sokoton
Yanzu haka ana zaman dar-dar a garuruwa da dama a yankin gabashin jihar Sokoto saboda fargabar cewa za’a iya kai hari a kowane lokaci, yayin da wasu al’ummomi da dama suka fice daga garuruwansu



Dubi ra’ayoyi
Gwamna jihar Borno Babagana Umar Zulum, ya bada umurnin biyan dukkannin ma’aikatan jihar da basu samu albashin su ba sakamakon wani aikin tantancewa da gwamnatin jihar Borno ta soma tun shekaru hudu da suka gabata domin tantace ma’aikata da 'yan fashon jihar
Wanda hakan ya haifar da rashin samun albashin wasu ma’aikata tare da wasu yan fanshon fanshon
A baya baya ne kungiyar tsofofin yan fashon suka gudanar da zanga zangar rashin samun hakkokin su, A halin yanzu gwamna Zulum, ya dakatar da wannan tantacenwar domin a biya ma’aikatan albashin su inda yanzu haka akwai mutane kimanin 296 da ba’a biya su albashinsu ba duk da cewa an kammala aikin tantacen su
Don haka ne, Gwamna Babagana Umar Zulum, ya umarci jihar da ta biya albashi da gaggawa
Ya kara da cewa, duk wani ma’aikacin da aka kama da laifin almundahana za’a hukunta shi domin kuwa ana samun ma’aikata da suke ansar albashi fiya da daya
Saurari cikakken rahoton Haruna Dauda Bi'u




Dubi ra’ayoyi
A Najeriya babbar kotun tarayya da ke Abuja karkashin mai shara’a Bello Kawu, ta umarci hukumar zabe mai zaman kanta INEC da ta mika takardar shaidar nasarar cin zaben da ya gudana a wannan shekarar ga 'yan takarar jam’iyyun PDP, PRP da kuma NNPP, a jihar Bauchi
Kafin hukuncin kotun kuwa, hukumar zaben ta INEC ta ba da takardun shaidar nasarar zaben ne ga 'yan takarar jam’iyyar APC
Mazabun da hukuncin kotun ya shafa sune mazabar sanatan Bauchi ta kudu, da na dan majalisar tarayya na Zaki, da na dan majalisar tarayya na Alkaleri, da na majalisar tarayya na Darazo/Ganjuwa, sai kuma na majalisar tarayya na Gamawa
Jam’iyyar PDP tana da kujeru guda uku da suka hada da na sanata, da kuma 'yan majalisar tarayya guda biyu
Saurari rahoton Abdulwahab Muhammad daga Bauchi domin jin cikakken bayani:

Rundunar ‘yan sandan jihar kano da ke arewa maso yammacin Najeriya ta kare kanta kan dalilin da ya sa ta dauki matakin haramta duk wani nau’in taro a daukacin jihar, inda ta ce matakin na da nasaba da kokarin ganin an tabbatar da zaman lafiya mai dorewa
Rahotanni da dama sun ruwaito kakakin rundunar jihar DSP Abdullahi Haruna a wata sanarwa da ya rabawa manema labarai a jihar a yau Asabar kan dalilin daukan wannan mataki
A cewar rundunar ‘yan sandan, daukan matakin ya zama dole domin a kawar da duk wata barazana, ko daukan doka a hannu lura da irin barazanar da jihar fuskanta a ‘yan kwanakin nan
Jaridun Najeriya da dama sun ruwaito rundunar ‘yan sanda a jihar ta Kano, tana gargadin cewa, duk wanda ya saba wannan doka, zai fuskanci fushin hukuma kuma za a hukunta shi kamar yadda doka ta tanada
Masu lura da al’umara, sun yi sharhin cewa, wannan mataki bai rasa nasaba da rikicin da ke tsakanin gwamnan jihar Abdullahi Umar Ganduje da masarautar jihar
Hukumar yaki da rashawa a jihar ta Kano tana tuhumar Sarki Muhammadu Sanusi II da ya yi bayani kan wasu kudade sama da biliyan uku da ake zargin an yi almubazzarancinsu wajen tafiyar da harkokin masarautar
Dangantaka tsakanin shugabannin biyu, ta kara tsamari tun bayan zaben da aka kammala a farkon shekarar nan, inda wasu rahotanni ke cewa gwamnatin APC ta zargi Sarki Sanusi da nuna goyon baya ga bangaren ‘yan adawa na PDP
Hakan ya sa Ganduje ya samar da sabbin masarautu hudu domin kassara tagomashin masarautar ta Kano, kamar yadda rahotanni ke nunawa
Rahotanni da dama sun ruwaito cewa shugaba Muhammadu Buhari ya shiga tsakanin bangarorin biyu domin yin sulhu inda aka yi wani zama a jiya Juma’a
Babu dai cikakken bayani kan yadda zaman ya kaya



Dubi ra’ayoyi
Kotun Tarrayya da ke Abuja karkashin shugabancin mai Shari'a Inyang Ekwo, ta soke umurnin dakatar da hukumar DAAR Communications, masu gidan Radiyon Raypower da AIT Talabijin, da hukumar kula da kafofin watsa shirye shirye ta kasa tayi
Wannan ya biyo bayan shigar da kara ne da shugaban hukumar DARR Communications Raymond Dokpesi ya yi a kotu akan matakin dakatar da gidajen watsa labaran
An dakatar da lasisin DAAR Communications ne har zuwa wani lokaci da hukumar NBC ba ta kaiyade ba
Sakataren hukumar NBC Mohammed Mujtaba Sada, ya bada hujjojin yadda gidan labaran ya karya dokokin gudanar da aiyukan su
Sada ya ce an yi kokari samun sulhu da kamfanin, amma kokarin bai yi ba, shi ya sa aka dauki matakin dakatar da su kamar yadda doka ta tanada

Amma kungiyar 'yan jaridu ta kasa NUJ, ta bakin sakataren ta Shuaibu Leman, ya ce matakin da hukumar NBC ta dauka bai yi dadi ba, inda kungiyar ta yi kira da a gaggauta soke wannan dokar, saboda Demokradiya ta cigaba da samun muryar 'yancin yin magana a lokacin da ya dace
Sai dai wata kungiyar matasa mai kare muradun 'yan kasa mai suna YPN wato "Youth Project Nigeria," a cewar sakataren ta Yahuza Abubakar Karshi, ya ce matakin da hukumar NBC ta dauka akan kamfanin DAAR Communications ya yi daidai
Saboda kamfanin baya bin dokokin kasa sannan kuma kamfanin na tauye wa ma'aikata sa hakkokin su
Yahuza ya ce bayan nan ma kamfani ya kori ma'aikata dari 500 ba tare da biyan hakkokinsu ba
Abin jira a gani shine ko hukumar NBC za ta bi umurnin kotu wajen janye dakatar da DARR Communications ko za ta daukaka kara
Medina Dauda ta aiko muna da wannan rahoton

Dubi ra’ayoyi
Shelkwatar rundunar sojojin saman Najeriya, tace jiragen ta sun kai farmaki tare da rugurguza daya daga cikin manyan sansanonin mayakan 'yan ta'adda na ISWAP a yankin tafkin Chadi
Mai magana da yawun shelkwatar ya shaidawa VOAHausa cewar, wani gaggarumin hari da suka kai ta sama, inda suka dinga luguden wuta akan 'yan ta'addan a sirin yankin Chadi yayi nasara
Shugaban ya kara da cewa jiragen su masu leken asiri suka tattaro masu mahimman bayanai, nan take suka dauki jiragen yakin su na Alfa Jet suka kai hari kan 'yan ta'addan
Ya kuma cewa sabo da wannan hari da suka kai, sun rugurguza kayan amfanin 'yan ta'addan da kuma na'urar su ta wutan lantarki da sauran kayan amfanin su
A saurari cikakken rahoton wakilin Muryar Amurka Hassan Maina Kaina


Dubi ra’ayoyi
Jiya Alhamis ne Majalisar Dokokin Najeriya ta kammala zaman ta, inda ta yi bikin bankwana da ya kwashi sa'o'i bakwai wanda ya nuna cewa an zo karshen zaman Majalisar bayan ta kwashi shekaru 4 ta na yin dokoki da suka shafi rayuwar al'umma ko akasin haka
Daya bayan daya ne ‘ya ‘yan Majalisar Dokokin Najeriya suka rika tashi suna yi wa juna bankwana bayan sun kwashi shekaru hudu suna yi wa kasa dokoki da suka shafi rayuwar al'umma
Majalisar Dattawa ta ce ta yi aiki akan dokoki dar shida (600) wanda a ciki sun amince da dari uku da goma sha tara 319, sanan a Majalisar Wakilai kuma, sun yi aiki a kan dokoki 1,588 a ciki sun amince da 382
Amma akwai dokoki 65 wanda Shugaba Mohammadu Buhari ya amince da kansa
A lokacin da yake jawabinsa Shugaban Majalisar Dattawa ya ce ba a taba samun Majalisar da ta yi wa ‘kasa aiki kamar Majalisa ta 8 ba domin ita ce tafi kowacce yin dokoki
A bangaren Majalisar Wakilai kuma, an yi aiki akan dokoki 1,588 amma aka amince da dokoki 382
Dukkan Majalisun biyu sun sami korafe-korafe da dama, amma wajen 132 ne a ka samu nasarar magance su
Shi kuwa, Akawun Majalisar Kasa Mohammed Sani Omolori ya ce ya samu takardar umurnin rufe Majalisar daga wurin Shugaba Mohammadu Buhari saboda haka za a rufe Majalisar ranar 8 ga wanan wata
Sannan ranar 11 ga wanan wata za rantsar da sabuwar Majalisar Dokoki ta tara
Sanata Sahabi Ya'u daga jihar Zamfara ya ce zai ba Majalisa ta tara gagarumin gudumawa da zai taimaka wajen yaye matsalolin da kasa ta ke fuskanta
Shi ma sabon dan Mjalisar Wakilai daga Jihar Zamfara suleiman Abubakar Gumi ya ce zai tabbatar cewa an samu hadin kai a Majalisar domin Kasa ta ci gaba
Tsofaffin yan Majalisar masu barin gado sun bada shawarar sa ido a aiyukan bangaren zantasawa domin a samu nasarar yaki da cin hanci da rashawa
Domin Karin bayani saurari rahotan Medina Dauda Daga Abuja Najeriya

Dubi ra’ayoyi
A jihar Bauchi kimanin shekara guda kenan da aka samu ibtila’in ruwa da gobara a garuruwan Bauchi da Azare da ya yi sanadiyar rasa rayukan mutane uku da kuma raunata wasu mutane da dama
To sai dai tun wancan lokacin mutanen da ibtila’in ya shafa suke zaman jira da zuba ido domin karbar tallafin da hukumomi da gwamnatoci da kuma mutane suka aika masu, amma shuru kake ji kamar an shuka dusa
Tallafin da aka bayar domin a baiwa jama’ar da ibtila’in ta shafa, sun hada da Tirelolin kayan abinci da kuma miliyoyin Naira da gwamnatin jihar Gombe ta bayar da kuma Naira Miliyan goma da tsohon mataimakin shugaban kasa Atiku Abubakar ya bada, sai kuma Naira miliyan hamsin da hukumar albarkatun Man Fetur NNPC ta bayar
Tsohon gwamnan jihar Gombe Ibrahim Hassan Dankwambo ya bayar da tallafi kayan abinci da suka hada da tirela guda ta shinkafa da kuma tirela guda ta masara da kuma kudi Naira miliyan goma
Sai dai wasu da wannan masifa ta shafa sunce ko da kwano guda na hatsi basu gani ba, balle a yi maganar kudi
Kan wannan batu ne Muryar Amurka ta tuntubi shugaban kwamitin raba kayan, farfesa Garba Aliyu Babaji, wanda ya ce an bayar da kayan ta hannun masu unguwanni domin rabawa
Tsohon kwamishinan harkokin addini, Alhaji Ado Sarkin Aska, ya ce game da kudaden da tsohon mataimakin shugaban kasa Atiku Abubakar da tsohon gwamnan jihar Gombe Ibrahim Hassan Dankwambo suka bayar akwai ayar tambaya a kansu
Domin cikakken bayani saurari rahotan Abdulwahab Muhammad

Dubi ra’ayoyi
Mazauna garin Gurin dake kan iyakar Najeriya da Kamaru sun bayyana cewa takaddamar ta taso ne da jama’an garin suka fito jerin gwano, don nuna fushin su game da matsalar yawaitar garkuwa da jama’a da ake yi domin neman kudin fansa, da kuma tursasawa masu ababen hawa da ake zargin wasu jami’an tsaro ke yi domin karbar cin hanci
Kuma wannan ya zo ne yayin da aka kafa dokar hana hawa mashin mai kafa biyu a fadin jihar
Da farko dai sai da mazauna garin suka yi jerin gwano zuwa fadar hakimin garin domin mika kukan su, amma kuma daga baya sai lamarin ya kazance, yadda aka ji daga bakin wasu da al'amarin ya shafa
Da wakilin Muryar Amurka ya tuntubi kakakin rundunan 'yan sandan jihar Adamawa DSP Suleiman Yahya Nguroje, yace tuni aka tura manyan jami’an tsaro zuwa yankin don gano abun da ya faru
Gwamnatin jihar Adamawa ta fitar da wata sanarwar gaggawa ta hannun babban sakataren dindindin na ma’aikatar yada labarai Mr Polycarp Ayuba, inda ta bukaci jama’ar yankin da su kwantar da hankulansu za’a dau mataki
A saurari cikakken rahoton wakilin Muryar Amurka Ibrahim Abdul'aziz

Dubi ra’ayoyi
Manoman auduga fiye da 5,000 a jihar Pilato sun amfana daga shirin nan na "Anchor Borrower Scheme," ta hanyar samun angurya, taki da magungunan feshi
Da take kaddamar da shirin, jami’ar babban bankin Najeriya, reshen jihar Pilato, Madam HelenTemtsen ta ce kananan hukumomi biyar ne za su ci amfanin shirin a jihar, da suka hada da Kanke, Kanam, Wase, Langtang ta Kudu da Bassa
Wasu da suka amfana da shirin sun bayyana farin cikinsu da cewa za su sami ingancin rayuwa a fannin noman auduga
Jami’in ma’aikatar inganta ayyukan noma a Pilato, Luka Kefas, ya ce farfado da noman auduga zai bunkasa tattalin arzikin Najeriya
Madam Tabitha Apolos ta ce samar da auduga a Najeriya zai rage irin atamfofin roba marasa inganci da ke kasuwanni
Shugaban kungiyar manoman auduga a jihar Pilato, Mohammad Garba Garga, ya ce gwamnati ce za ta sayi audugar daga manoman
Domin karin bayani, saurari cikakken rahoton Zainab Babaji daga Jos

Dubi ra’ayoyi
Hedkwatar Rundunar Yan sandan Najeriya ta ce zaratan dakarunta sun cafke wasu gungun yan bindiga dadi kimanin su talatin da takwas
Da yake nunawa yan jaridu gungun yan bindigar a Abuja, kakakin Rundunar Yan sandan kasar DCP Frank Mba, ya ce an kame yan bindigar ne a sassan arewa maso yamma, arewa maso gabas da arewa ta tsakiya
An dai kwato manyan bindigogi kirar AK47 guda ashirin da hudu, harsasai Dubu shida da kuma wasu Karin bindigogi kirar gida guda goma sha biyar
Kana da wasu kananan bindigogi kirar Pistols na kwarai
Guda ashirin
Wannan nasara dai da Yan sandan suka cimma yazo daidai lokacin da yankin arewacin Najeriyar ke ci gaba da fuskantar matsalar tabarbarewar tsaro
Masanin tsaro wing commander musa isa salman Wanda yace wannan nasara na Yansanda na karfafa gwiwa ya nemi da suke kuma bada karfi wajen tattaro bayanan sirri don Kara cimma nasara

Domin Karin Bayani Saurari Rahoton Hassan Maina Kaina



Dubi ra’ayoyi
A cikin binciken da hukumar yaki da cin hanci da rashawa ta jihar Kano ke yi na zargin almubazziranci da kudaden majalisar masarautar Kano, Hukumar ta shawarci gwamnatin jihar da ta dakatar da sarki Sanusi Lamido Sanusi
Hukumar yaki da cin hanci da rashawa ta jihar Kano, ta shawarci gwamnatin jihar ta dakatar da mai martaba sarkin Kano Malam Muhammadu Sanusi, tare da wasu ma'aikatan sa su uku domin bata sukunin ci gaba da binciken da take game da zargin almubazziranci da kudaden majalisar masarautar ta Kano kimanin naira biliyan uku
A cewar shugaban hukumar yaki da cin hanci da rashawa ta jihar Kano, sun bada shawarar dakatar da sarkin ne bisa dalilai da yawa wanda suka hada da ana so ayi amfani da damar masarautar ne domin a makure binciken da suke gudanarwa, don haka ne suka bayar da shawarci dakatar da Sarkin da duk wanda suke da hannun ciki
Ya kara da cewa sun gano bayanai kudade da dama daga kamfanoni da bankuna wanda aka kashe ba bisa ka’ida ba
Hakan na kunshe ne cikin sakamakon farko na binciken da hukumar ta fara tun a shekara ta 2017 wadda hukumar ta mika ofishin sakataren gwamnatin jihar
Ga Mahmud Ibrahim Kwari Dauke Da Cikakken Rahoton


Dubi ra’ayoyi
Yau Talata ranar hudu ga watan Yuni tazo daidai da ranar ‘daya ga watan Shawwal, ranar da ake karamar sallah a Najeriya
Kamar yadda sarkin musulmi Sa'ad Abubakar ya bayyana sun sami labarin ganin watan Shawwal daga shugabannin addinin musulunci
An sami labarin ganin wata ne daga Shehun Borno da sarkin Gwandu da sarkin Damaturu da sarkin Dutse sarkin Guru da kuma Machina dama wasu garuruwa a jihar Sokoto
A ya yin da ake gudanar da bukukuwan karamar sallah a Najeriya da ma wasu sassan duniya, wakilin Muryar Amurka a Lagos, ya ji ta bakin wasu ‘yan kasar game da shirye-shiryen sallah bana
Saurari ra’yoyin ‘yan Najeriya cikin rahotan Babangida Jibrin

Kwamitin shugaban kasa da aka kafa domin yin garanbawul ga rundunar ‘yan sanda ta musamman da ke yakar ‘yan fashi ta SARS, ya amince da tsarin ba jihohi da kananan hukumomi damar kafa rundunonin ‘yan sandansu na kansu
Kwamitin wanda ke karkashin jagorancin shugaban hukumar kare hakkin bil Adama, Tony Ojukwu, ya bayyana a cikin shawarwarin da ya bayar cewa hakan zai taimaka wajen magance matsalolin tsaron da kasar ke fuskanta
Baya ga batun samar da ‘yan sanda jihar, kwamitin har ila yau, ya ba da shawarar samar da karin kudaden da kayayyakin aiki ga rundunar ‘yan sanda kasar
Ya kuma nemi da a kara habaka fannin sadarwar rundunar a rahoton da ya gabatarwa shugaba Buhari
Daya daga cikin masu magana da yawun shugaba Muhammadu Buhari, Malam Garba Shehu, ya ce, ya tabbatar da cewa shugaban Najeriya, ya karbi rahoton kwamitin a yau Litinin
A cewar Shehu, shugaba Buhari ya ba da umurnin a kafa wani kwamiti mai dauke da mutum uku domin ya yi nazari kan rahoton, ya kuma fitar da matsaya daga karshe cikin watanni uku
Ko da yake, wasu kafofin yada labarai a Najeriya, sun ruwaito cewa, shugaba Buhari tuni ya ba da umurnin a aiwatar da shawarwarin da kwamitin ya bayar na samar da ‘yan sandan na jihohi da na kananan hukumomi cikin watanni uku
Amma a bayanan da ya wallafa a shafinsa na Twitter, Shehu ya ce kore rahotannin
“Zai zama kamar riga malam masallaci idan aka nuna cewa shugaban kasa ya amince da wani bangare ko daukacin shawarwarin da ke cikin rahoton, ba za a yi hakan ba, har sai an fitar da matsaya ta karshe a rubuce (white paper
)”
Until a white paper is produced, it will be premature and pre-emptive to suggest that the recommendations contained in the report have been approved by the President in part or whole



Dubi ra’ayoyi
A daidai wannan lokaci da ake haramar sallar azumi, yanzu haka hukumomi tsaro a jihohin Adamawa da Taraba sun kara baza jami'ansu don tabbatar da an gudanar da bukukuwan cikin kwanciyar hankali ba tare da fargaba ba
Wannan ma na zuwa ne yayin da dubun wasu masu garkuwa da mutane ke cika a jihar Adamawa
Yanzu haka tuni aka soma shirye shiryen sallar azumin bana wato karamar sallah kamar yadda ake kira a wasu wuraren, inda a bana jama'a ke cewa sallar ta zo musu a wani yanayi na rashin masu gidan rana
Kawo yanzu tuni hukumomin tsaro suka shirya tsaf a jihohin biyu don kare rayuka da dukiya yayin gudanar da bukukuwan sallar kamar yadda kakakin rundunar tsaron farin kaya ta Civil Defense a jihar Adamawa Suleiman Baba ya yiwa Muryar Amurka bayani
Rundunar yan sandan jihar Adamawa ta samu nasarar cafke wasu da ake zargin masu garkuwa da mutane ne domin neman kudin fansa, da yake nunawa manema labarai wadanda aka kaman, kwamishinan yan sandan jihar Adamawa Audu Madaki ya ce sama da mutum talatin aka cafke da suka hada da yan fashi, da masu garkuwan da kuma yan jagaliyar yan shila da yanzu ke addabar jama'a
Ita ma rundunar yan sandan jihar Taraba a sanarwar data fitar ta ce tuni aka baza jami'an aiki da cikawa domin tabbatar da kare rayuka
Domin karin bayani saurari rahotan Ibrahim Abdul'aziz


Dubi ra’ayoyi
Dan Majalisar Dattawa mai wakiltar mazabar kudancin Borno Sanata Mohammed Ali Ndume, ya ce ya kamata shugaban Najeriya Muhammadu Buhari ya ajiye duk wani batu dake gabansa ya fuskanci matsalar tsaro kawai
Batun tsaro dai yanzu haka yana zama wata babbar annoba musammam ma a arewacin Najeriya
Sanata Ndume ya ce a kididdigar da hukumar ci gaban al’umma ta MDD ta bayar na nuni da cewa jihar Borno tafi kowacce fama da talauci, kuma batun Boko Haram ya jefa jihar cikin halin kaka ni kayi
Ya ci gaba da cewa yanzu haka mafi yawan al’umma na zaune ne cikin garin Maiduguri, kuma da zarar karfe hudu na yamma ya yi za a rufe hanyoyin shiga da fice har zuwa karfe bakwai na safe
Wanda hakan ke nuni da cewa har yanzu akwai akwai matsalar tsaro
Sanata Ndume ya ce Boko Haram yanzu haka ba wata barazana bace, an dai barta ne ta ci gaba a wasu wureren da jami’an tsaro sun riga sun san da zamansu, kamar yankin tafki Chadi da bangaren dutsen Mangara da kuma yankin Sambisa
Domin Karin bayani saurari rahotan Haruna Dauda

Dubi ra’ayoyi
Uwargidan shugaban Najeriya, Aisha Buhari ta yi kira ga hukumomin jami’an tsaron kasar da su yi gaggawar magance matsalar tsaron ‘yan bindiga da ta addabi wasu sassan Najeriya
Rahotanni da dama sun ruwaito cewa, Aisha ta yi kiran ne, a yau Asabar yayin da ta kai ziyara jihar Katsina domin raba kayan tallafi ga wadannan hare-haren ‘yan bindiga ya shafa
Yankin karamar hukumar Batsari, na daga cikin yankunan da suka yi fama da hare-haren 'yan bindiga a 'yan kwanakin nan, lamarin da ya yi sanadin mutuwar mutane da dama
Aisha ta ce, lokaci ya yi da ko a kawo karshen ‘yan bindigar, in ba haka, su ‘yan bindigar za su kawo karshen mutane, kamar yadda shafin yanar gizo na Sahara Repoters ya ruwaito
Uwargidan shugaban kasar, ta kuma kalubalanci duk masu karfin fada a ji, da su fito su fadi abubuwa da suke faruwa marasa dadi a Najeriya, domin mahukunta su dauki mataki akai
Jaridar Punch ta ruwaito uwargidan shugaban kasar tana cewa, "ya zama dole mu yi magana kan duk abin da ke faruwa wanda bai dace ba
"
Ba dai yau Aisha ta fara sukar lamirin gwamnatin mijinta ba, ko a ‘yan kwanakin nan wasu rahotanni sun ruwaito ta tana sukan matakin kashe dala miliyan 16 wajen sayen gidan ragar sauro
A kuma shekarun baya, ta taba fitowa ta soki gwamnatin mijinta, inda ta yi korafin cewa wasu mutane kalilan sun karbe ragamar tafiyar da gwamnati, kalaman da shi kansa Buharin ya musanta
Shugaban Najeriya Muhammadu Buhari na shirin karbar bakuncin taron shugabannin kasashen da ke yankin tafkin Chadi, taron da zai mayar da hankali kan shawo kan matsalar hare-haren kungiyar Boko Haram
Za a gudanar da taron kolin ne a ranar 12 ga watan nan na Yuni, a gefen bikin rantsar da shi a wani sabon wa’adi na biyu bayan da ya lashe zabe
Yayin da suke wata ganawa da shugaba Idris Deby Itno na kasar Chadi a Saudi Arabia, inda shugabannin biyu suka halarci taron kungiyar kasashen Musulmi ta OIC, Buhari ya bayyana cewa, lokaci ya yi da za a shata sabbin hanyoyi tunkarar kungiyar a yankin
Wata sanarwa dauke da sa hannun kakakin shugaba Buhari, Malam Garba Shehu, ta nuna cewa, yanzu Buhari zai samu karin lokacin tunkarar barazanar kungiyar tun da an kammala zabe
A tattauwanar da shugabannin biyu suka yi, sun tabo batun yadda yanayi na ruwan sama yake kawo cikas ga ayyukan soji wajen yakar ta’addanci a yankin, lamarin da ya sa suka ce akwai bukatar a bullo da wasu sabbin dabarun tunkarar mayakan


Dubi ra’ayoyi
Al’ummar jihar Filato sun bayyana fatar gwamnan jahar Simon Lalong zai aiwatar da tsare tsare da zasu kawo ci gaban jahar
Al’ummar jihar sun bayyana hakan ne a hira da suka yi da sashen Hausa na Muryar Amurka
Biyo bayan rantsuwar kama aiki da gwamnan jahar Filato Simon Lalong ya yi na ci gaba da shugabancin jihar karo na biyu, wasu al’ummar jihar sun bayyana fatar samun sauyi masu inganci da zasu kyautata rayuwar su
Babban batu da yafi dauke hankalin mutane Filato shine batun baiwa matsa aiki yi domin dogaro da kai
Sai batun batun ilimi da inganta karatu ta yanda matasa ba zasu dogara da ayyukan gwamnati ba, su iya kafa sana’o’i domin taimakawa kawunan su kuma hakan zai sa a samu saukin tashe tashen hankula a jihar
Shiko gwamnan jihar Filato, a hira sa da Muryar Amurka a kwanakin baya, ya yi bayani a kan abubuwan da zai fuskanta a mulkin sa karo na biyu, da suka hada da biyan albashin ma’aikata da samar da tsaro ga al’ummar jihar
Shima gwamnan jihar Jigawa Muhammad Badaru Abubakar wanda ma’abucin jihar Pilato ne yace yana da yakinin Simon Lalong zai samar da sauye-sauye masu inganci a jahar
Wakiliyar mu a Filato Zainab Babaji ta shirya mana wannan rahoto:

Dubi ra’ayoyi
Jiya ranar Laraba da safe aka sake rantsar da shugaban Najeriya Muhammadu Buhari, da wasu Gwamnoni a Najeriya
Bayan rantsarwar, da daddare aka yi walima, ko da yake shugaban kasar bai samu halartar wajen walimar ba
A yau wakiliyar Muryar Amurka Medina Dauda, ta zagaya babban birnin tarayya Abuja domin jin ra'ayoyin jama'a, akan karin shekaru hudu da mulkin shugaban kasa Muhammadu Buhari zai sake yi, da kuma abinda suka ga yakamata a gyara
A saurari cikakken rahoton Medina Dauda

Dubi ra’ayoyi
Asusun tallafawa yara na majalisar dinkin duniya yace 'yan Najeriya miliyan 47 ne wato kashi 24 cikin dari ke bayan gari a fili ko a makewayi marar inganci a binciken data gudanar a shekarar 2018
UNICEF ta bayyana hakan ne a lokacin taron manema labarai da aka gudanar a jihar kano kan batun tsaftar muhalli ta hanyar yaki da bayan gari a fili
Dangane da wannan lamarin, mataimakin daraktan bincike da sa ido na ma'aikatar kula da muhalli na Abuja Hassan Abubakar yace wannan dabi'ace marar kyau wadda tu'ammali da miyagun kwayoyi ke haifar wa, kuma ma'aikatar na hukunta duk wadda aka samu yana aikata hakan
Shima a nashi bayanin, jami'in tsafta na ma'aikatar kula da muhalli a Abuja Simeon Ajueyitsi yace suna fuskantar karancin baddaki na jama'a a birnin tarayyar Najeriya Abuja
Dakta Lawal Musa Tahir wani likita da Sashen Hausa ya yi hira da shi dangane da batun yace ba haya a fili na kan gaba wajen yaduwar cututtuka kamar amai da gudawa, zazzabin Tyhoid, ciwon hanta da sauran su
Gwamnatin tarayya ta sanar da shirin kokarinta don ganinan kawo karshen bayan gari a fili zuwa shekara ta 2025

Saurari cikakken rahoton Hauwa Umar

Dubi ra’ayoyi
Dubun dubatar jama'a ne suka halarci babban filin wasan Dan Anyiam dake Owerri, babban birnin jihar Imo, domin rantsar da tsohon mataimakin kakakin majalisar wakilai ta Najeriya, Honarabul Emeka Ihedioha, a matsayin sabon gwamnan jihar Imo
A jawabinsa na farko, Emeka Ihedioha ya shaida wa al'ummar jihar da kuma sauran jama'a da suka garzayo domin bikin cewa "Manufarmu ita ce mu sake gina Jihar Imo, mu sake fasalinta, mu kuma mayar da ita cibiyar ilimi, noma, masana'antu, yawon bude ido, al'adu, wasanni, nishadi, inganta baiwa, kimiya da fasaha, da kuma yin amfani da albarkatun kasarmu, don kirkiro damar raya tattalin arziki, da kuma inganta rayuwar al'ummarmu
"
Ihedioha ya dai bayyana kudurori kimanin 15 da gwamnatinsa zata cimma a cikin shekaru hudu masu zuwa, ciki har da samar wa matasa abin yi, da tallafawa mata, da samar da stabtataccen ruwan sha, da inganta ilimi, noma, tsaro, da dai sauransu
Sashen Hausa ya yi hira da wadansu da suka halarci bukin rantsar da sabon gwamnan
Wani mai suna Okpara na cewa, "Ina son abinda ke faruwa yau
Kenan abin da muka roka, kuma shine abin da muke ta kokarin gani, wato kubutar da jihar Imo
Muna so a dama da talaka
Kuma mun san cewa a matsayinsa na gogaggen shugaba, Emeka Ihedioha zai dawo da martabar jihar Imo
"
Al’umman jihar Imo sun bayyana fatar ganin al’amura sun gyaru da kuma fatar ba za a sake komawa gidan jiya ba
Sun bayyana bukatar ganin 'ya'yansu sun samu isasshen ilmi, kuma ya zamana duk aikin da za a yi a jihar ya zama na kwarai
Saurari cikakken rahoton Alphonsus Okoroigwe


Dubi ra’ayoyi
Jim kadan bayan rantsar da shi, sabon gwamnan ya yi jawabin irin halin da jihar take ciki, inda ya ce yasan jihar na fuskantar karanci kudi
Sabon gwamnan jihar Nasarawa, Injiniya Abdullahi Sule, ya sha rantsuwar kama aiki a matsayinsa na gwamnan jihar
Tun da safiyar yau ne aka jibge jami’an tsaro a sassa daban-daban na filin Lafia Square da kewaye don tabbatar da an yi bikin rantsarwa ba tare da wata matsala ba
Wasu mazauna jihar Nasarawa sun bayyana ra’ayoyinsu kan abin da suke bukatar sabon gwamnan ya fuskanta, inda suka ce suna fama da rashin aikin yi tare da kuma yi masa fatan alheri
Gwamnan Sule, ya ce al’umar jihar na bukatar hanyoyin inganta tattalin arzikinsu
Sannan ya kuma kara da cewa ya san jihar tana fama da rashin kudi saboda rashin samun kudaden da ya kamata da suke shigowa jihar
A bangaren guda kuwa, tsohon gwamnan jihar ta Nasarawa, Umaru Tanko Almakura, ya yaba da goyon baya da al’umar jihar suka ba shi
Saurari cikakken rahoton Zainab Babaji daga Lafia:

Yayin da shugaban Najeriya Muhammad Buhari ya shiga wa’adin mulki na biyu, ‘yan Najeriya, musamman masana da dama sun yi ta bayyana ra’ayoyi mabanbanta
Buhari mai shekaru 76, ya shiga wannan wa’adi ne a daidai lokacin da kasar ke fuskantar matsalar tsaro, musamman kan abin da ya shafi hare-haren da ‘yan bindiga ke kai wa, da kuma satar mutane da ake yi domin neman kudin fansa
Hare-haren sun fi kamari ne a yankunan arewa maso yammacin kasar, kamar irinsu Zamfara, Katsina da sauran yankuna
Tsaro Da Cin Hanci Da Rashawa
Idan aka yi waiwaye, a baya, da hawansa mulki a karon farko a shekarar 2015, Buhari ya sha yabo kan yadda ya kassara ayyukan kungiyar Boko Haram, musamman a arewa maso gabashin kasar
Amma a watannin da suka gabata, an ga farfadowar kungiyar, inda ta rika kai hare-hare na ba-zata
“A hakikanin gaskiya wacce ba ta da dadi, daci ne gareta, shi ne shugaban kasa ana yabonsa sallah ya zo ya kasa alwala
” In ji Dr
Usman Bugaje, tsohon dan majalisar wakilan Najeriya yayin wata hira da Umar Faruk Musa
Ya kara da cewa “duk wadannan abin da ake fada na tsaro, da cin hanci da rashawa da tattalin arziki, mu dai ‘yan kasa babu abin da aka yi
”
Ko da yake, Bugaje, ya ce, za a iya yi wa Buhari uzuri na rashin lafiya, amma ya ce lokaci bai kure mai ba idan yana so ya yi gyara
Daga irin ra’ayoyin jama’a da Muryar Amurka ta tattara, babu abin da ya fi ci wa mutane tuwo a kwarya a Najeriya kamar matsalar garkuwa da mutane da ta zama ruwan dare a sassan kasar
Wani abin da wasu suka kwatanta a matsayin na takaici shi ne, yadda mutane ke biyan makudan kudade domin a saki makusantansu da aka kama, a daidai lokacin da jama’ar kasar ke fama da tsadar rayuwa
Amma, Malam Garba Shehu, Kakaki a Fadar gwamnatin ta Najeriya ya ce, gwamnatin tarayya, ba ta gaza ba wajen ganin an tabbatar da tsaro a kasar
“Ana nan ana karfafawa jami’an tsaro kwarin gwiwa, ana kara masu makamai ana ba su hakkinsu – wannan ma za a yi maganin wannan ma da ya taso
” Shehu ya fada a wata hira da ya yi wakilin Muryar Amurka, Umar Faruk Musa
Dangane da batun cin hanci da rashawa kuwa, Shehu ya ce, “babbar nasar ma da ya kamata a duba ba wai ta maganar kudi da aka kakkabo su akan mutane da suka ha’inci kasa suka diba ba…
kudi ya fi biliyan dubu, wato tirilyan guda na naira,” da aka kwato
Amma a ganin, Shehu, “babu babbar nasara da aka samu da ta wuce ta gyara hali da ake samu daga ‘yan Najeriya
”
Karar PDP Kan Sakamakon Zaben 2019
Wani batu da masu lura da al'amura suka ce zai iya zama alakakai ga shugaba Buhari shi ne, shari'ar da ake yi a kotun sauraren korafe-korafen zabe
Jam'iyyar PDP da dan takararta Atiku Abubakar, sun shigar da kara suna kalubalantar sakamakon zaben da ya ba shugaba Buhari nasara a watan Fabarairun da ya gabata
A cewar jam'iyyar, tuni har ta samu nasarori biyu da ke nuna alamun za ta kai ga gaci
Da farko ta nemi shugabar kotun Justice Zainab Bulkachuwa da ta sauka daga shugabancin kotun, saboda alakar mai gidanta wanda Sanata ne yanzu haka karkashin jam'iyya mai mulki ta APC
Nasara ta biyu kuwa ita ce, a makon da ya gabata kotun kolin kasar ta mika kujerar gwamnan jihar Zamfara ga jam'iyyar adawa ta PDP, bayan da ta ruguza dukkan kuri'un da APC ta samu a zaben jihar
Kotun dai ta ce jam'iyyar ta APC a matakin jiha, ba ta bi ka'idojin da suka dace ba wajen gudanar da zaben fidda da gwani
Masu lura da al'amura sun ce, akwai alamu da ke nuna cewa, sakamakon da zai fito daga wannan shari'a a kotun korafe-korafen zaben, abu ne da ba a da tabbacin yadda zai kasance
Arewa Ta Zuba Ido Kan Wannan Wa'adi Na Biyu
Wani kalubale kuma shi ne, shugaba Buhari na fuskantar matsin lamba daga arewacin kasar, inda ya fito, inda kuma a nan ne ya fi samun kuri'u, kan cewa a wa'adinsa na farko, ya fi fifita kudancin kasar da ba su ba shi kuri'u ba
Hakan kuma ya faru ne, duk da cewa, a farkon hawansa, Buhari ya furta cewa, yankin da ya zabe shi zai fi mayar da hankali akai wajen gudanar da ayyuka, lamarin da har ya janyo suka daga kudancin Najeriya
Yanzu dai ya rage ne a ga yadda wannan wa’adi na biyu da shugaba Buhari ya tsunduma a ciki zai kaya, yayin da a wannan mako da aka rantsar da shi, sai da aka kashe mutane a hare-haren ‘yan bindiga a arewa maso yammcin Najeriyar


Dubi ra’ayoyi
An samu daya daga cikin ma'aikatan gidan gwabnatin jihar Borno a garin maidugru rataye a kan itace a mace
Rahotanni a Najeriya na nuni da cewa, ana samun karuwar kisan kai, da kwararru ke dangantawa da matsin rayuwa da kuma rashin kwanciyar hankali
Ganin munin wannan al’amari, a ranar Lahadi wata kungiyar dake fafatukar shawo kan kisan kai da ake kira Africa Porject Against Suicide ko kuma APAS,  a takaice ta sanar da shirin gudanar da wani gagarumin taro a birnin tarayya Abuja, na masu ruwa da tsaki da nufin shawo kan wannan matsalar da take ci gaba da janyo asarar rayuwa
Ko a jiya Talata an sami aukuwar irin wannan lamarin a garin Maiduguri inda wani tsohon kukun gwamnan Kashim Shatimma ya kashe kansa
Wakilinmu Haruna Dauda Bi’u yaje fadar gwamnatin jihar Borno inda wannan lamarin ya faru ga kuma rahoton da ya hada mana


Dubi ra’ayoyi
Najeriya ta yi tarihi da cika shekaru ishirin da kafa mulkin damokaradiya, sai dai ra'ayoyin al'ummar kasar sun banbanta dangane da ci gaban da aka samu a kasar cikin shekaru ishirin
Yayin da ake shirin rantsar da shugaban Najeriya Muhammadu Buhari a karo na biyu da kuma galibin wasu gwamnonin jihohin kasar, Muryar Amurka ta yi waiwaye maganin mantuwa
Tsohon Firai ministan Najeriya Abubakar Tafawa Balewa, ya bayyana muradun shugabannin Najeriya, na farko bayan samun ‘yanci, a wani jawabi da ya yi a zauren Majalsiar Dinkin Duniya a shekarar alib da dari tara da casa'in ,inda a lokacin mutane suna magana ne a kan matsayin Najeriya a idon duniya ba matsayin wannan yanki kan wancan, wannan kabila da waccar ko mabiya addinin nan da sauran su
Abun da ke kara karfafa sahihancin wannan batu shi ne ko bayan yakin basasa daga 1967, shugaban mulkin soja na wancan lokacin Janar Yakubu Gowon ya baiyana yanayin yadda da shugabanni da ma’aikatan gwamnati ko ma talakawa ke tsayawa kan gaskiya da amana don kishin kasa
Najeriya ta fuskanci tsarin mulki dabam dabam da ya hada da na soja kafin sake komawa mulkin damokaradiya
Tun bayan mulkin soja na Gowon, da ya shafe shekaru 9, sai Janar Babangida ya biyo shi a baya, bayan mulkin Janar Abacha an samu komawa mulkin farar hula a 1999 ta hannun Janar Abdulsalam Abubakar, wanda bayan saukar sa a mulki ya rungumi aikin hada kan manyan ‘yan takarar siyasa don amincewa da komawa mulkin damokaradiya da rungumar harkokin siyasa
Janar Obasanjo ya yi rantsuwar karbar mulki bayan fitowar sa daga gidan yari da kaddara ta sa ya yi mulki har ya sauka a 2007 marigayi Alhaji Umar ‘yar adua ya hau mulki
Bana shekaru 20 da dawowa wannan jamhuriya inda shugaba Buhari da ya yi mulkin soja ya samu wa’adi na biyu a farar hula
Domin karin bayani saurari rahoto na musamman


Dubi ra’ayoyi
Zaben shekarar 2019 yazo da abubuwan ban al’ajabi da kuma mamaki da suka hada har da kwace mulki daga hannayen jam’iyu dake mulki suka koma hannun jam’iyun adawa kamar yadda suka faru a jihohin Bauchi dakuma Gombe da wasu wurare a Najeriya
A jihar Bauchi jam’iyar PDP ta adawa itace ta kwace mulki daga hannun jam’iyar APC a bayan da ta shekara hudu tana mulki wanda wannan shine karon farko a tarihin siyasa jihar Bauchi inda gwamna mai ci yakasa samun damar yin tazarce
Zababben gwamnan jihar Bauchi, Sanata Bala Mohammed Kauran Bauchi tare da mataimakinsa, Sanata Baba Tela sun mika dubun godiya ga wadanda suka taimaka musu suka samu nasara a zaben da ya gabata
Saidai gwamnan da mataimakin sa sun tunasar da jama’ar su cewa akwai babban kalubale a gaban su
Ya ce dole ne su yi aiki tukuru kada su ba mutanen da suka basu wannan damar wanda ginshikin sa ne kawowa mutane Bauchi canji
Sanata Bala ya yi alkawari cewa shi jami’an sa zasu aiki su kawo kudiri da zai fitar da mutanen jihar Bauchi daga mawuyacin hali da suke a ciki
Gwamnan ya ambato wasu matsaloli mutanen jihar ke fama da su, kamar talauci da wahala da tabarbarewar ilimi da harkar noma da sauran su, wanda ya ce zasu yi aiki domin fitar da al;ummar jihar a cikin su
Ya ce gwamnatin sa zata yi amfani da kwararru da zasu taimaka mata wurin cimma burin kawo jihar Bauchi sama da sauran jihohi kamar yanda matsayin yake a baya
Kuma ya yi alkawarin ba zai aiki da gaba ba
Yace ko shakka babu wannan aiki ne mai wahala, a don haka sai bullo da tsare tsare masu inganci da kwarewa domin cimma wadannan muradu
Ya kuma yi kira ga jama’a a taya su da addu’a
Wakilin mu Abdulwahab Mohammed ya hada jawabin sabon Gwamnan jihar Bauchi:

Dubi ra’ayoyi
A yau ne ministocin gwamnatin shugaba Muhammadu Buhari na Najeriya ke ajiye aiki biyo bayan kawo karshen wa’adin gwamnatin a zangon farko
Masana da dama sun yi fashin baki a kan rawa da ministocin gwamnatin Najeriya suka taka, a wannan gwamnatin mai barin gado
Ministan ruwa baring ado Injiniya Suleman Hussaini Adamu ya bayyana mana irin ayyukan da ya yi a ma'aikatar sa ta kula da ruwa a Najeriya
Sai dai ministan ya ce abu mai muhimmancin shine y agama aikin sa lafiya, kamar yanda yake sa ran sauran takwarorin aikin sa ma sun kawo karshen aikin su lafiya
Injiniya Suleman ya ce a cikin shekaru uku da rabi da ya yi aiki a matsayin minista, mutane sun tabbatar masa ma'aikatar sa ta sauya salon aikin ta kuma ta samu ci gaba ainun,ba kamar lokutan da suka shude ba, inda aka mayar da ita tankar saniyar tatsa
Ministan ya ce a baya ma'aikatar ruwa ta Najeriya bata fara aiki ta karasa, kana tana husknatar matsaloli wurin bada kwangila, lamarin da ya yi sanadiyar tabarbarewar samar da ruwa a Najeriya
Ministan ruwa a Najeriya, ya bayyana nadamar san a rashin samun damar kafa dokar ruwa a Najeriya tsakanin lokacin da ya yi aiki
Ya ce dokar ta samu amincewa majalisar wakilai amma ta gaza cimma buri yayin da aka gabatar da ita a majalisar dattawa, inda aka sa siyasa a cikin lamarin
Ministan ya kara da cewa wata babbar matsala da hukumar ruwa ta husaknta a lokacin aikin sa itace yanda ake kasafin kudin hukumomin raya koguna a Najeriya, inda aka maida hukumar mai raba kwangila
Hakan ya addabi kokarin da ya yi na inganta wannan hukuma
Ya ce ‘yan majalisa sun saka wadannan ayyukan hukumar raya kogunan a cikin ayyukan da ake gudanar da su a mazabu wanda basu da alaka da su
Wakilin mu Hassan Maina Kaina daga Abuja yana dauke da ci gaban hirar da ya yi minitsan ruwa:

Dubi ra’ayoyi
Ya yin da ya rage kwanaki biyu sabbin gwamnoni a Najeriya su karbi ragamar mulki, yanzu haka an soma cece kuce game da gwamnatocin jihohin da ke shudewa da kuma bangaren sabbin gwamnoni game da basusunka da aka bari
A rahoton da kwamitin karbar mulki ta fitar a jihar Adamawa, daya daga cikin jihohin da aka samu sauyin gwamnoni, an bankado tulin bashin da ake bin jihar na sama da biliyan 115, batun da gwamnatin dake shudewa ke cewa an shafa mata kashin kaji
Rahoton karbar mulkin da sabon gwamnan jihar Ahmadu Umaru Fintiri ya kafa ta ce, ta bankado wasu almundahana da suka shafi kudaden fansho, giratuti da kuma dinbin basussukan da ake bin jihar Adamawa a yanzu wanda suka ta sarma Naira biliyan 115, wanda mafi tsoka wanda gwamnatin dake shudewa ne ta ciyo
Da yake mika rahoton nasu Alhaji Aliyu Ismaila Numan dake zama shugaban wannan kwamitin, ya ce sun bankado ababe da dama da na iya kaskara gwamnati muddin ba'a dau mataki ba
To sai dai a martanin da gwamnan jihar mai barin gado Sanata Muhammadu Umaru Jibrilla Bindo ya maida ta bakin kwamishinan kudi Alhaji Sali Yunusa, ya yi fatali da abubuwan da yan kwamitin suka ce sun bankado
Kawo yanzu sabon gwamnan jihar mai jiran gado Ahmadu Umaru Fintiri ya ce za'a aiwatar da rahoton kwamitin don kawo ci gaba ba don cin zarafin wani ba
Domin karin bayani saurari rahotan Ibrahim Abdul’aziz

Dubi ra’ayoyi
Gwamnatin jihar Zamfara mai barin gado ta Abdul’aziz Yari ta ce ta amince da sakamakon hukuncin kotun koli da ya aiyana kuri’un ta a matsayin marar sa amfani
A sanarwa daga mai ba wa gwamnan shawara kan labaru Ibrahim Dosara, gwamnatin ta ce ta yi bakin kokarin samun nasara har matakin karshe amma Allah bai nufa ba don haka ta dau hukuncin kamar yadda Allah ya hukunta
Hakanan gwamna Yari ya bukaci al’ummar jihar su kwantar da hankali da kuma umurtar jami’an tsaro su dage ga tsaron lafiya da dukiyar al’ummar jihar
Za a rantsar da Bello Matawalle na PDP ranar laraba 29 ga watan nan a Gusau a matsayin gwamnan da zai karbi mulki don maye gurbin Yari da zai kammala wa’adi
Dubi ra’ayoyi
Yanzu dai dan takarar babbar jam’iyyar adawa PDP a jihar Zamfara Bello Matawallen Maradun ya zama sabon gwamnan jihar Zamfara
Shugaban hukumar zabe Farfesa Mahmud Yakubu ya baiyana haka bayan taron nazartar hukuncin kotun koli ne da hukumar zaben INEC ta yi da ya kai ga aiyana dukkan kuri’un da APC ta samu a matsayin wadanda ba su da amfani
Kakakin hukumar zaben Aliyu Bello ya yi karin bayanin da jaddada cewa hukumar ta na mutunta umurnin kotu ne
A ranar litinin din nan hukumar zaben za ta mika takardar shaidar nasarar zabe ga Matawallen Maradun
Kazalika PDP ta lashe dukkan kujerun majalisar dokokin jihar in ka debe guda daya da wata sabuwar jam’iyyar adawa NRM ta samu
Masu sharhi na ci gaba da duba sakamakon hukuncin na kotun karshe da nuna wannan sabon babi ne a lamarin siyasa da karfafa gudanar da zaben fidda gwani ta hanyar da ta dace
Dubi ra’ayoyi
Majalisar wakilan Najeriya ta amince da kudirin hana anfani da jakkar leda wajen saye da sayarwa a wurare daban daban a cikin kasar
'Yan majalisar dai sun ce sun dauki wannan matakin ne domin kare muhalli daga gurbacewa wanda kasashen duniaya da dama ke kokarin yi, duba da illar dake tattare da leda a koramai da tafkuna da kuma karkashin kasa
Dokar dai na cewa duk wanda aka samu ya karya ta, ba shakka za’a yanke masa hukuncin daurin shekaru uku, ko ya biya tarar rabin miliyan na naira, ko kuma duka
Wani mai amfani da ledar a Najeriya, yace ya goyi bayan matakin domin su ma zasu sami sauki wajen hada hadar kasuwanci
Shi kuwa wani mai kanfanin leda mai suna Ibrahim Mai Leda, cewa yayi wannan mataki bai dace ba, ina laifi a ce duk wanda ke son sayen leda a kara masa kudi mai makon kyauta da yanzu ake bayar wa
ya kuma ce tabbas za’a fuskanci matsalar rashin aikin yi daga kanfanonin leda
Shi kuwa a bangaren sa Malam Muhammed Sani, wani Malamin kimiyayya,
cewa yayi matakin zai taimaka wajen rage ledar da ke cika magudanan
ruwa tare da gurbata muhalli
A cewar sa leda kan dauki shekaru kafin ta narke a kasa, abinda ke haifar da gurbacewar kasa da kuma yanayi
Yanzu dai abin jira a gani dai shine ko dokar za ta yi tasiri a
Najeriya idan aka amince da ita bisa la’akari da kaka-gidan da leda tayi a Najeriya
Saurari cikakken rahoton wakilin Murya Amurka Babangida Jibril


A yayinda ake shirin rantsar da sabuwar gwamnati a Najeriya ranar 29 ga watan nan na Mayu, kotun kolin kasar ta yanke hukuncin da ya sa jam’iyyar APC ta rasa damar kujerar gwamna a jihar Zamfara nan da shekaru hudu masu zuwa
Dubi ra’ayoyi
A yayinda ake shirin rantsar da sabuwar gwamnati a Najeriya ranar 29 ga watan nan na Mayu, kotun kolin kasar ta yanke hukuncin da ya sa jam’iyyar APC ta rasa damar kujerar gwamna a jihar Zamfara nan da shekaru hudu masu zuwa
Jim kadan bayan samun labarin hukuncin da kotun kolin Najeriya ta yanke akan zaben gwamna na shekarar 2019 a jihar ta Zamfara, jama’a da dama sun fantsama kan tituna suna murna
Wasu da dama, akasari magoya bayan ‘yan takarar jam’iyyar APC da ake yiwa lakabi da G-8 da suka gabatar da karar, da kuma na jam’iyyar PDP, sun bayyana farin cikinsu akan lamarin
Sun yi godiya ga Allah bisa ga hukuncin da kotun kolin ta yanke, inda suke cewa Allah shi ke bada mulki ga wanda ya so kuma a lokacin da ya so don haka wannan ya zama darasi ga sauran ‘yan siyasa
Sai dai kuma da alama bangaren jam’iyyar APC a jihar ya rungumi kaddara, a ta bakin Sani Gwamna Mayanci, wani jigon jam’iyyar, kuma na hannun daman gwamna mai barin gado
Kotun kolin dai ta yanke hukuncin cewa jam’iyyar APC mai mulkin jihar ba ta gudanar da sahihin zaben fidda gwanin ba, lamarin da ya sa bata cancanci zabukan da aka ayyana ta lashe a zaben da aka gudanar na watan Maris din shekarar nan ta 2019 ba
Sirajo Garba, na daga cikin lauyoyin jam’iyyar APC da suka halarci zaman yanke hukuncin kotun a birnin tarayya Abuja
Yace kotun ta sallami kara ta farko da aka daukaka kuma ta bada umarni a ba wadanda ake kara Naira miliyan goma
Tuni da kotun ta bada umarnin rantsar da ‘yan takarar jam’iyyar da ta zo na 2 a yawan kuri’u a zaben da ya gabata, kwanaki 5 kacal kafin ranar 29 ga watan Mayu
Saurari cikakken rahoton Murtal Faruk Sanyinna:

Dubi ra’ayoyi
Biyo bayan kisan gilla da kona garuruwa da ‘yan bindiga suka shafe mako guda cur suna yi a Barsari, a yammacin jiya shugaba Muhammadu Buhari ya gana da Gwamnan jihar Katsina Aminu Bello Masari a kan batu da ya jefa talakawan jihar cikin rashin kwanciyar hankali
Akalla, an kashe kwanaki bakwai a jere, kullum sai ‘yan bindiga dadi sai sun tada gari ko sun kona gari a jihar Katsina musamman a yankin Batsari inda wannan abu yafi tsamari, lamarin da ya jefa mazauna yankin cikin tsananin fargaba
Shugaban kasar Najeriya Muhammadu Buhari, ya gana da gwamnan jihar Katsina Aminu Bello Masari kana shugaban kasar ya tura wani kwamitin mai karfin gaske karkashin jagorancin babban hafsin hansoshin rundunar sojan Najeriya, Janar Abayomi Gabriel Olonisakin da shugaban ‘yan sandan kasar da su je ga yanda lamarin yake
Gwamnan na Katsina yace an samu karin karfin gwiwa saboda yanzu haka mun ‘yan Ktsaina mun riga mun tura mutane suna taimakawa kuma zasu je dukkan wuraren da ake fama da tashin hankali musamman kananan hukumomin Btsari da Kankara inda abin yafi tsanani
Amma a cewar mutanen karamar hukumar Batsari ta bakin Lawal Sani daya mai magana da yawun su, yace su basu gamsu da turo musu irin wannan kwamiti ba, so suke su gani a kasa
Lawal sani yace idan shugaban kasa na bukatar ya san abin dake faruwa ba kwamiti zai turo ba, sai ya tuntubi hakimai da masu unguwar da ake wannan abu
Daga Abuja wakilinmu Hassan Maina Kaina na dauke da kari bayani:

Dubi ra’ayoyi
Shugabar kotun daukaka kara Mai Shari'a Zainab Bulkachuwa ta janye daga Shari'ar Kotun Zabe da ake yi tsakanin Shugaba Mohammadu Buhari da abokin hamayyar sa Alhaji Atiku Abubakar
Wanan mataki da Mai Shari'a Zainab Bulkachuwa ta dauka ya biyo bayan wani dogon zama da aka yi a kotun zaben ne akan bukatar da Jamiyar PDP ta gabatar akan mai shari'a Zainab da ke zaman Shugaba a Kotun Sauraren Kokekoke a akan zaben shugaban kasa da aka yi tsakanin Shugaba Mohammadu Buhari da abokin hamayyarsa Alhaji Atiku Abubakar
Jamiyar PDP ta nuna cewa idan Alkali Zainab ta ci gaba da zama shugaba a kotun sauraren kararrakin zaben shugaban kasa to ba za a yi masu adalci ba saboda dangantakar Zainab Bulkachuwa da mijin ta wanda ya ci zaben Sanata a Jamiyar APC a zaben na bana da aka yi, da shugaban kasar
Banda haka kuma aka ce dan ta ma ya tsaya takarar kujerar Gwamna har ila yau a karkashin tutar Jamiyar APC mai mulki
Darekatan Watsa labaran Jamiyyar PDP Adnin Chinwe Nnorom ta yi bayani cewa ba wai koran mai shari'a Zainab aka yi ba, amma an nemi ta sauka ne daga shugabancin kotun domin tana Uwargida ga dan JamiyNuia mai mulki saboda haka ana fargaban cewa, ba za ta yi hukuncin adalci a shari'ar zaben da ya shafe ta ba
Amma Tsohon Shugaban Hukumar EFCC Alhaji Nuhu Ribadu ya cealkali Zainab ta nuna cewa ita shugaba ce,domin alkalan kotun mutum biyar sun yi ittifakin cewa babu wata doka da ta hana ta ci gaba da aikin ta,duk da haka a ra'ayin kanta ta ajiye aikin
Sauka da alkali Zainab Bulkachuwa ta yi daga kujerar kotun sauraren kararrakin zabe bai shafi Mukamin ta na Shugabar Kotun daukaka kara ba,hasalima da ita za a zabi wanda zai gaje kujerar ta a kotun sauraren kararrakin zaben
Saurari cikakken rahoton Madina Dauda



Dubi ra’ayoyi
Hukumomin Aikin Hajji na jihohi a Najeriya na ci gaba da bayyana cewa kudin kujerar Hajjin bana bai gaza naira miliyan 1
5
Hukumar Alhazan Najeriya ta bada izinin sa kudin kujerar hajjin bana, ta yadda jihohi ke bayyana kudin kujerar da bai gaza Naira miliyan 1
5
Jihar Kaduna da Katsaina na daga cikin wadanda su ka bayyana kudin kujerar, inda a Kaduna bana ba batun karama da babbar kujera wajen guzuri, inda kowa zai samu dala 800
A Katsina, Hukumar Alhazan jihar ta ayyana kudin kujearar a Naira miliyan 1,519,113,10K
Daraktan hukumar alhazan jihar Alhaji Muhammadu Abu Rimi, a wata sanarwa, ya bukaci masu niyyar tafiya hajjin su kammala biyan kudin kujerar zuwa karshen watan nan
Hukumar alhazan NAHCON ta sha nanata dalilin tashin farashin kujerar kan farashin masauki, sufuri, tsadar canjin dala da sauran hidimomi
A wata zantawa, shugaban hukumar Barista Abdullahi Mukhtar ya ce hatta hidimar da ba a samu yi wa alhazan ba, a kan yi lissafin darajar kudin a dawowa alhazai hakkinsu
A shekarun baya gwamnatin Najeriya kan yi rangwame kan kudin canjin Naira zuwa dala don a sassauta tsadar kujerar
Babban sakataren hukumar alhazai na Gombe Usman Gurama ya duba yadda lamarin kan shafi tsadar kujerar "da gwamnati kan ba da tallafi ko rangwame kan canjin Naira zuwa dala
Shigowar wannan gwamnati an dakatar da tallafin da ya sa a ke canzawa alhazai dala kan Naira 305 bisa farashin hukuma, duk da hakan ma sauki ne in an kwatanta da kasuwar canji," in ji shi
Hakanan Saudiyya kan karbi karin awalaja na RIYAL 2000 ga alhazan da su ka maimaita zuwa hajjin a jere cikin shekarun da ba su gaza biyar ba
Bincike ya gano cewa wasu daga jihohin kudu maso kudu da kudu maso gabas na da ragin kudin kujerar da ta kan kama miliyan 1
4 da 'yan kai bisa irin hidimar da alhazan jihohin su ka bukaci samu
Saurari cikakken rahoton Nasiru Adamu El-Hikaya:



Dubi ra’ayoyi
Bayan da yan bindiga dadi da masu satar mutane suka dai-dai ta da dama daga cikin yankunan jihar Zamfara, wannan ta’addancin dai halin yanzu na neman samun gindin zama a jihar Katsina
A cikin kanan hukumoni tara dake dandana kudarsu, karamar hukumar Batsari itace kan gaba inda yau kwanaki shidda ke nan jere 'yan bingigan suke tada gari
Malam Sani Lawal wani mazaunin Karamar hukumar da Muryar Amurka ta yi hira da shi ya bayyana cewa, 'yan bindigar sun kai hare hare a kauyuka da dama inda suka yi kone kone suka kuma janyo asarar rayuka da kaddarori
yace sun je Kasai da Wagini suka kashe mutune sannan suka kore masu dabbobi
Bisa ga cewarshi, 'yan bindigar sun kuma tafi garin Yar’gamji suka kashe mutane goma sha ukku, wadanda aka kai gawarwakinsu kofar gidan sarkin Batsari
Mallam Lawal ya bayyana cewa, wadansu mutanen an kashe su ne suna gonakinsu, yayinda yace 'yan bindigar sun tada mutanen karamar hukumar Safana baki daya, sai dai Sashen Hausa bai sami tabbacin haka daga wata majiya ba
Mallam Sani Lawal dai ya bayyana fusata da bakin cikin ganin a cewarsa, gwamnati bata daukar matakin da ya kamata na shawo kan matsalar
Saurari cikakken rahoton Hassan Maina Kaina



Dubi ra’ayoyi
Mataimakin Shugaban kasar Najeriya, Prof Yemi Osinbajo yace nan bada jimawa gwamnatin tarayya zata tabbatar da aiwata kafa hukumar raya yankin Arewa maso gabashin Najeriya
Prof Osinbajo, ya bayyana hakan ne a lokacin da ya ziyarci jihar Borno domin kaddamar da wasu ayyuka a karkashin shugabancin gwamnar jihar Kashim Shettima wanda suka hada da makaratu, hanyoyin titi da wasu rukunan gidajen marayu
Mataimakin Shugaban kasar yace gwamnan jihar Borno Kashin Shettima ya yi ayyukan yabawa , mussaman ma wajen ganin an samar da dawwamaman zaman lafiya a jihar
Ya kara da cewa “ Mutanen da ke aiki dani a anan yanzu zasu iya bada shaidar yadda gwamnan ya dauki matsalar a wuyansa, don ganin samun zaman lafiya a jihar," kuma yace "muna so mu tabbatar maku cewa batun kafa hukumar raya yankin arewa maso gabashin Najeriya, shine a gaban gwamnatin tarraya wanda a yanzu haka Shugaban kasa ya rattaba hannun akai kuma hakan zai bamu damar sake gina wannan jihar dama sauran wasu jihohi da wannan iftila’e ya shafa”
Shima Gwamnar Jihar Borno Kashim Shettima, yace “Mataimakin Shugaban kasar na kishin mutanen jihar Borno, ya kara da cewa Mataimakin shugaban kasa Pasto ne kuma kirista ne daga kudu masu yammacin Najieriya wanda ya bigi kirji ya gina makarantar marayun musulimai na boko haram wanda ta kasance makaranta maki kyau a Najeriya”
Mai Martaba Shehun Borno Dr Alhaji Abubakar Garba Ibn Al-kanemi ya ce akwai bukatar gwamnatin tarraya taba mutanen Borno dama ta mussaman
Mussaman wajen dibar ma’aikata da suka shafi jami’an tsaro kamar sojoji da 'yan sanda, da ma’aikatan gidan yari, ganin yadda da dama irin wadannan ma’aikatan sun rasa rayukan su a jihar sakamakon rikicin Boko Haram
Ga wakilin Muryar Amurka, Haruna Dauda Biu, da cikakken rahoton:

Dubi ra’ayoyi
Rahotanni daga Najeriya na nuni da cewa, wadanda suka yi garkuwa da wani limamin coci da da wasu mabiyansa 14, sun tuntubi iyalan mutanen da suke garkwau da su
Kafofin yada labarai sun ruwaito shugaban kungiyar Kiritoci ta CAN reshen jihar Kaduna da ke arewacin Najeriya, Joseph Hayab ya tabbatar da wannan lamari, inda ya ce masu garkuwan sun tuntubi iyalan tare da neman kudin fansa har naira miliyan 30
Wasu bayanai sun yi nuni da cewa, masu garkuwa da mutanen, sun yi maza-maza sun kashe wayarsu, bayan da suka tuntubi iayalan, a wani mataki da ake ganin dabara ce ta kada a bibiyi inda suke
An sace mutanan ne a mujami’ar ECWA da ke Dankade a karamar hukumar Igabi a jihar Kaduna
Rahotanni sun yi nuni da cewa, daga cikin wadanda aka yi garkuwan da su, har da diyar limamin cocin
Matsalar garkuwa da mutane musamman a wasu sassan arewacin Najeriya, ta zama ruwan dare, lamarin da ya jefa dumbin jama’a cikin yanayi na rashin tabbas kan tsaronsu
A ‘yan kwanakin nan, mahukunta sun yi ikrarin cafke akalla masu garkuwa da mutane 93 a sassan arewacin kasar, amma duk da haka, wasu na ganin lamarin kara ta’azzara ke yi
Dubi ra’ayoyi
Kungiyar Kiristoci ta Nigeriya CAN ta tabbatar da labarin kama daya daga cikin malaman addinin Krista da mabiya goma sha biyar a yankin Birnin Gwari dake Kaduna
Shugaban kungiyar Kiristocin ta CAN a jIhar Kaduna Ravaran Joseph John Hayap ne ya yiwa manema labaru karin haske game da wannan batu

Ravaran Hayap yace, baicin wasu da aka kashe, a cikin wannan dare ‘yan bindigar sun kama mutanen su goma sha takwas suka yi awon gaba da su
Yace sun ci gaba da tattaunawa da jami’an tsaro tun lokacin faruwar wannan ala’amari
Shugaban Kristan na jihar Kaduna Ravaran Joseph John Hayap ya yi kira ga gwamnati ta yi abin da yakamata ta ceto musu mutanen su
Yace babban abin da ya dace gwamnati ta yi shine ta samar da tsaro mai inganci, saboda bai kamaci a ci gaba da kama mutane ana biya kudin fansa ba
Sai dai rundunar yan-sandan jahar Kaduna ta musunta batun kisa a jihar Kaduna, sannan ta ce mutane goma sha biyar aka sace ba goma sha takwas da ake fadi ba ciki har da malamin addinin kiristan a wajen ibada a jiya lahadi

Mai magana da yawun rundunar ‘yan sandan jahar Kaduna DSP Yakubu Sabo ne ya tabbatar wa da Muryar Amurka wannan lamari
DSP Yakubu Sabo yace tuni aka tura runduna ta kwararrun jami’ai kuma suna nan suna aiki domin gano mutanen
Ya zuwa yanzu dai yawan sace mutane a kan hanyar Kaduna zuwa Abuja ya dan lafa sai dai ana kara samun karuwar biyo mutane garuruwan su don sace su da nufin neman kudin fansa
Wakilin Muryar Amurka Isa Lawal Ikara nada karin bayani:

Dubi ra’ayoyi
Yayin da ake cewa 'yan bindigar Zamfara sun gudu zuwa wasu jahohi saboda jami'an tsaro sun takura su, sai kuma gashi ana ta samun rahotannin da ke nuna alamar ba su gudu ba
Hasali ma, sai cigaba da gallaza ma jama'a su ke yi
A wani al’amari mai daure kai, wasu mahara, wadanda wasu ke zargin cewa ‘yan yankin ne, sun sake kai hari a kauyen Gidan Kaso da ke Karamar Hukuma Birnin Magaji ta jahar Zamfara, inda su ka kashe mutane akalla 13 baya ga wadanda su ka ji ma raunuka da kuma dukiyar da au su ka sace au su ka barnata
Wasu ganau kuma mazauna kauyen na Gidan Kaso, wadanda su ka bukaci a sakaya sunayensu saboda tsoron abin da ka biyo baya, sun ce maharan sun isa garin ne da babura kuma sabe da bindigogi da yammacin jiya Asabar su ka shiga bude wuta da kuma kone-kone
Su ka ce kusan duk wayewar gari sai wadannan maharan sun far ma wasu mutane a yankin
Su ka ce saboda yawan kai hare-haren da mutanen ke yi, har manoman yankin sun kasa zuwa gonakinsu duk kuwa da damina ta kankama
‘Yan yankin su ka ce idan ma an girke sojoji a Birnin Magaji, kamar yadda hukumomi ke ikirari, to girke sun bai yi wani tasiri ba – a kalla ya zuwa yanzu dai
Haka ma jiragen sintirin da ke tauna tsakuwa a yankin; sun ce bas u hana miyagun cin karansu ba babbaka
Duk wani kokari na jin ta bakin ‘yan sanda ya ci tura
Ga wakilin Muryar Amurka, Mustala Sanyinna, da cikakken rahoton:

Dubi ra’ayoyi
Majalisar Wakilan Najeriya ta amince da wata doka da za ta haramta safarar jakuna, ko sayar da su domin abinci ko cutar da su ta wata hanya ta daban
Bincike ya nuna cewa ana safarar fatar jaki zuwa kasashen waje, kuma yin haka ya fara rage yawan jakuna musamman a Najeriya
Majalisar wakilan Najeriya ta ce abinda ya fi daukar hankalin ta shi ne, idan aka bari jinsin jakuna ya kare a duniya to mutanen karkara musamman a jihohin arewacin Najeriya za su wahala sosai, domin jaki dabba ce da suke amfani da ita wajen sarrafa kayayyakin gonakinsu
Haka kuma wuraren da ake fama da karancin ruwa, da jakuna ake amfani wajen jan ruwa, da daukar sa, a wasu kauyukan ma, da jaki ake kai amarya
Honorable Garba Datti, shi ne yayi yunkurin kudurin dokar, ya bada dalilin cewa a Najeriya mutane da dama sun dogara ga jaki wajen neman abinci, kuma a yanzu haka safarar sa da ake yi zuwa kasashen waje shi ya sa ya yi tsada sosai, daga Naira dubu 15 yanzu ya kai Naira dubu 90, saboda haka sannu a hankali talaka zai wahala wajen samun jaki
Garba Datti ya kuma ce kasar Pakistan ita ce ta fara yin irin wannan dokar sannan kasashe irin su Nijar da Habasha suka bi sawu
Amma ga Haruna Ibrahim, jam'i a Cibiyar Binciken Dabbobi da Albarkatun Gona a Jami'ar Ahmadu Bello da ke Zaria, yana ganin gara a hada hannu da manyan 'yan kasuwa a samo hanyar yawaita jakuna a duniya maimakon hana safarar su

Shi kuwa Simon Pope, na kungiyar Donkey Sanctuary Skins Campaign da ke kasar Ingila ya ce su na goyon bayan dokar ta hanyar bi a hankali domin yin fadakarwa akan amfanin jakuna ga rayuwar al'umma, saboda haka yana ganin hana safarar su shi ne mafi a'ala
Ga karin bayani cikin sauti daga Medina Dauda


Dubi ra’ayoyi
Masu ruwa da tsaki sun bukaci a samar da shugabanci na gari wajen sarrafa dimbin albarkatun kasa da Najeriya ke dashi da zasu amfani al’umma
A taron masu ruwa da tsaki akan dabarun shugabanci da aka gudanar a birnin Jos jihar Filato, mahalarta taron sun bayyana cewa kowa na da gudunmuwar da zai bayar wajen ci gaban kasa
Mr
Cletus Akhimen, shugaban kamfanin COA media, shine ya shirya taron ya kuma ce Najeriya na da dimbin albarkatu amma rashin shugabanci na gari shi ke sa rashin ci gaba a kasar
Alhaji Sani Mu’azu, dake shugaban ma’aikatar Lenscope media kuma ke harkar fina-finai, ya gabatar da kasida a wurin taron inda ya bada shawara akan a bude kafofin da matasa zasu sami hanyoyin inganta rayuwarsu
Shabul Mazadu, na daya daga cikin wadanda suka halarci taron yace sai shugabanni sun maida hankali wajen tallafawa al’umma kafin a sami ci gaba a jihar Filato da kasa baki daya
Shi kuma mai ba gwamnan jihar Filato shawara akan harkokin kungiyoyi masu zaman kansu, Irmiya Sauni Werr ya yi kira ga al’umma akan su ba shugabanni goyon baya don su iya aiwatar da kudurori masu kyau
Saurari cikakken rahoton Zainab Babaji daga Jos:

Dubi ra’ayoyi
A ziyarar da Yan majalissun Tarayyar Najeriya suka kai wa Shugaba Muhammadu Buhari a fadar sa ya nuna rashin jin dadin goyon bayan da basu bashi ba a wa'adin mulkinsa na farko
Shugaba Muhammadu Buhari ya bayyanawa shugabannin majalisun dokokin tarayya rashin jin dadin dangantaka tsakanin shi da yan majalisar a wa’adin mulkinsa na farko
Shugaba Buhari ya bayyana haka ne yayin walimar dare kafin tashinsa zuwa Umura a Saudiya
Bisa ga cewarsa, rashin kyakkytawar dangantaka tsakaninshi da majalisa ya kawo cikas a harkokin mulki da ci gaban Najeriya baki daya
Sai dai a hirarsu da Sashen Hausa, masu sharhi a harkokin yau da kullun sun bayyana cewa, rashin kyakkyawar dangantaka tsakanin shugaban kasa da majalisar bashi da alaka da matsalolin da ake fuskanta a kasar a halin yanzu
A bayaninsa, Auwal Musa Rafsanjani, yace
“Wannan bayani da shugaban kasa yayi kamar an yi san rai, idan aka yi la’akari da cewa majalisar dokokin Najeriya ta taka rawar gani wajen inganta harkokin ci gaban kasa kamar su, tattalin arzki, da gyara harkar zabe
Saboda haka bai kmaata ace an basu alhakin matsalolin da Najeriya ke fuskanta ba"
A nashi bayanin, Malam Sha’aibu Mungadi, dan jarida mai sharhi a Najeriya yace ai damokaradiya ne, bangaren doka ya yi tsayin daka wajen ganin an yi abinda zai kawo ci gaban al'umma ba abinda gwamnati mai ci ke so ba

“Sanin kowa ne dama akan sami sabani tsakanin bangaren gwamnati da Majalisar Dokoki, wanda har wasu suna cewa idan aka sami jituwa sosai tsakain gwamnati da 'yan Majalisa to za’a iya samun matsala sosai a kasa, domin kuwa hakkin majalisar ne ta takawa gwamnati birki domin samun ci gaban kasa"
Saurari cikakken rahoton Umar Faruk


Dubi ra’ayoyi
Majalisar dokokin Tarrayar Najeriya ta umaurci dukkanni ma'aikatun gwamnati da masu zaman kansu su cire dokar kayyade shekaru wajen daukar ma'aikata aiki a fadin Najeirya
Biyo bayan koke koke da 'yan Najeriya ke yi kan yadda wadansu ma’aikatun gwamnati ke sanya dokar kayyade shekaru wajen daukan ma'aikata aiki, Majalisar tarraya Najeriya ta saka dokar hana kayyade shekaru wajen daukar aiki
Onorabil Timothy Ngolu Simon, Daya daga cikin yan majalisa da suka amince da dokar,yace daya daga cikin dalilaan da yasa Majalisa ta ce a cire wa'adin shekaru a mai’aikatun gwamnati da suke so su dauki ma'aikata aiki shine, akwai alamun ana bin son zuciya kuma ana karya doka wajen kin daukan 'ya'yan talakawa aiki
Onorabil Ngolu, shi kuma cewa ya yi akan kayyade shekaru a lokacin daukan 'yan sanda da sojoji wanda zai sa a zubar da matasa mararsa karfi da dama amma bai kamata ace an kayyade shekaru a dukkan Ma’aikatun gwamnati ba
Fatima Ahmed Musa matashiya ce da ta kamalla karatun Jam'i'a da jimawa kuma tana ta neman aiki ba ta samu ba, ta ce cire wanan wa'adi yayi mata dadi,saboda zai ba matasa dama su samu ayyuka da suke so, su ma a dama da su har su zama abin alfahari
To sai dai Sanata Ahmed Babba Kaita ya ce yana ganin dokar ta sabawa hankali saboda zai ci karo da abubuwa da dama, kuma ba za ta yi tasiri a ma'aikatun yan kasuwa ba, saboda su kan nemi masu yawan shekaru ne da kuma kwarewa saboda suna aiki ne na kasuwanci domin samun kudi,kuma ba za a ce sai dai su dauki mai karamin shekaru ba
Saurari Rahotton Medina Dauda cikin Sauti


Dubi ra’ayoyi
Rundunar Yan Sandan Najeriya tare da hadin gwiwar wata kungiya da ake kira da Operation Forest Storm, sun samu nasarar kama wasu mutane da ake zargi cewa, 'yan ta'adda ne a jihar Taraba
Cikin kwanakinan masu satar mutane suna garkuwa da su domin neman kudin fansa na cin karensu babu babbaka a kauyuka da birane
Domin magance wannan matsalar ce, yasa rundunan yan sandan Najeriya tare da hadin gwiwar wasu hukumomin tsaro,suka kaddamar da rundunan hadin gwiwa mai aiki da cikawa mai taken Operation Forest Storm, shirin da ya soma samun nasara a jihar Taraba inda aka cafke wasu da ake zargin masu garkuwa da mutane ne
CP Alkasim Sanusi dake zama kwamishinan yan sandan jihar Taraba yace yanzu haka sun sami nasarar cafke wasu da ake zargi mutum 49,inda yayi karin haske da cewa
To ko me al'umman jihar ke cewa kan wannan matsalar dake hana jama'a barci a yanzu?
A makwabciyar jihar Taraba kuwa wato jihar Adamawa, rahotanni da kuma al'umman Madagali da Michika ne suka tabbatar da cewa mayakan Boko Haram sun kai wani sabon hari a Shuwa, cikin dare,wanda kawo yanzu ba'a tantance irin barnar da suka yi ba, yayin da Jami' an tsaro ke cewa an samu nasarar fatattakarsu
Ga Ibrahim Abdula'aziz dauke da Rihotton cikin sauti




Dubi ra’ayoyi
An gabatar da wasu kudurori don kyautatawa gwamnan mai barin gado a jihar Bauchi
An samu rarrabuwar kawuna a majalisar dokokin jihar Bauchi, dangane da wasu kudurori da gwamnan jihar mai barin gado Muhammed Abdullahi Abubakar, ya bukaci majalisar dasu amince dasu, da suka hada da kirkiro da sabbin masarautu, da kuma soke wata kotu ta musamman da zata binciki gwamnan idan ya kammala wa’adinsa
'Yan majalisu guda 17 cikin 'yan majalisu guda 30 sunki amincewa a dalilin rashin bin kaidar ayyukan majalisar ba
Kamar yadda bincike ya nuna dokokin sun hada da na kirkiro da sababbin masarautu, da dokar da take soke izinin da gwamna yake dashi, don binciken gwamna a karshen wa’adin mulkinsa
Sai kuma dokar da 'yan majalisar keson aiwatarwa don a rika biyansu kudaden fansho na wata wata a karshen zamansu a majalisa, koda shike ba a gabatar da wannan batunba a kwaryar majalisar
Mataimakin shugaban masu rinjaye a majalisar, Abdullahi Abdulkadir shine ya karanta kudurorin da gwamnan ya aiko dasu domin su amince da su
Sai dai a bangaren masu adawa da kudurorin sunce sam ba abi doka ba, kamar yadda dan majalisa dake wakiltar mazabar Lere Bula Muhammad Aminu Tukur yayi bayani a tattaunawa dashi ta wayar tarho
A cewar wani mai sharhi akan siyasa Kwamred Abdullahi Koli, wannan abu neman hada rikicine tsakanin gwamnati mai ficewa da kuma mai shigowa
Har ila yau naji ta bakin wani mai sarautar gargajiya dangane da samar da wannan kudurin
Ga cikakken rahoton: Abdulwahab Muhammad

Dubi ra’ayoyi
Wata jami’iyar adawa a Najeriyar mai suna Hope Democratic Party ta shigar da wata kara inda ta ce tana neman Kotun Zaben Shugaban Kasa ta dakatar da rantsar da Shugaban Kasa Mohammadu Buhari, cewar ana kalubalantar nasarar da ya yi a kotu
A wata rubutaciyar takardar jawabi da Jamiyar Hope Democratic Party ta raba wa manema labarai na nuni da cewa sun shigar da karar ne a bisa wasu dalilai da dama, amma muhinmi dalili shi ne cewa akwai wata shari'a da aka riga aka shigar dake kalubalantar nasarar da shugaba Mohammadu Buhari ya samu a zaben da aka gudanar a ranar 23 ga watan Fabrairu na wanan shekara
Wani kwararre a bitar kundin tsarin mulki Barista Mainasara Kogo Ibrahim ya yi fashin baki a kan ko Jamiyar Hope Democratic Party tana da hurumin shigar da irin wannan kara bayan an kammala shirye-shiryen rantsar da shugaban kasar
Barrister Mainasara ya ce zata iya shigar da kara amma kuma matakin zai haifar da rudani
A nashi jawabi, tsohon shugaban hukumar wayar da kan al'umma ta Kasa Dokta Mike Omeri ya ce duka da cewa Jamiyar Jamiyar Hope Democratic Party tana da hurumin shigar da kara amma a yi taka tsantsan saboda duk abin da kotu zata yi, a bi abin da dokar kasa ta tanada domin kada a jefa kasa a cikin wani halin kakanakayi

Jamiyar Jamiyar Hope Democratic Party ta ce an riga an kaiwa shugaba Buhari takardar karan dake bayanin cewa in har an dasa ayar tambaya a wajen Kalubalantar zaben nasa, toh bai cancanci daukar rantsuwa ba
Sai dai a daidai lokacin daukan wanan rahoto fadar shugaban kasa ba ta mayar da martani ba

Medina Dauda daga Abuja Najeriya nada karin bayani:


Dubi ra’ayoyi
Matafiya na cigaba da bayyana ra'ayoyinsu kan matakin da ofishin jakadancin Amurka a Najeriya ya dauka na dakatar da sabunta Visa ta hanyar sako, sai an zo a zahiri
Matakin da ofishin jakadancin Amurka ya dauka na dakatar da sabunta VISA ta hanyar tura sako ga wadanda su ka taba zuwa kasar, ya sa matafiya da mu ka zanta da su danganta hakan da yanayin tsaro
Ofishin jakadancin Amurka da ke Abuja ya fitar da sanarwa ta matakin, da cewa daga yanzu ofishin ba zai ci gaba da sabunta VISA ta tsarin “DROPBOX” wato sakon bukata ta na’ura mai kwakwalwa ko aika bukatar ta hannun kamfanonin kai sako na DHL daga wadanda su ka taba samun VISA don a sabunta mu su ba
Yanzu dai ya zama wajibi mai bukagtar sabunta VISA ya rubuta bukatar a yanar gizo daga nan ya bayyana ofishin jakadancin don yi ma sa tambayoyi; wanda a baya an dauke wa wadanda su ka taba samun VISA wannan dawainiyar
Dr
George Uboh ya ce ya fara zuwa Amurka tun 1984 kuma a can din ma ya yi karatu, ya nuna ba laifi Amurka ta dau wannan mataki don matakan tsaro
Uboh ya ce dama lamarin ba da VISA hakki ne na kasa da ta ke da iko ta ba wa wanda ta ga dama ko ta hana, kuma ko da ma mutum ya samu VISA bai zama lalle ya samu shiga kasar da ta ba shi damar ba
Shi ma wani Injiniya Magaji Muhammad Yaya na da ra’ayin Amurka ba ta sako-sako da lamarin tsaro kuma ba mamaki akwai abun da ta hango ne ya sa ta dau sabon matakin
A tsarin ofishin jakadancin Amurka, ya kan fitar da sanarwa kuma shikenan iya bayanin kenan ba wani sabon karin haske da za a iya samu
Ga sauran bayanin rahotun daga: Saleh Shehu Ashaka

Dubi ra’ayoyi
Masana sun yi kira ga Shuwagabanni Kano da su Hada Kai domin Inganta Rayuwar Al'ummar Jihar mai makon abunda zai haifar da rikici
A yayin da ake ta cece kuce kan raba masarautar Kano zuwa gida biyar, Farfesa Samuel Zalanga wani dan Najeriya mazaunin kasar Amurka, kwararre a fannin ilimin rayuwar dan adam da zamantakewa, ya yi tsokaci akan matakin da majalissar Jihar Kano ta dauka
A cikin hirarsu da Grace Alheri Abdu, Farfesa Zalangal ya bayyana cewa, abunda yafi muhimamacin a Arewacin Najeriya shine, hanyoyin da shuwagabanni zasu bi domin Inganta rayuwar talakawa da duk al’ummar kasar
Ya ce, ya kamata shuwagabbanni kamar su gwamnoni da sarakuna su hada kai suyi aiki tare domin su kawo ci gaban da al’ummar arewacin Najeriya zasu amafana, ba wai abinda zai kawo rikici da raba kawunan jama’a ba
Idon muka duba tarihin masarautar Kano an kafata ne tun lokacin Jihadi a shekarar alif dari tara da hudu, 1804
Bai kamata ace a yanzu anzo an canja wannan tsarin ba
Ya kara da bada Misali da Kasar Malaysia wadda ta kasance cikin kasashe masu tasowa amma ta samu ci gaba sosai saboda hadin kan al’ummar kasar
Daga karshe ya yi ga Al’ummar Najeriya da su hada kansu domin samun zaman lafiya da kwanciyar hankali domin sune babban ginshikin tattalin arzikin kasa
Ga Karin Bayani a Cikin Sauti



Mutane da dama a sassan duniya, na nuna kaduwarsu da bayanai da suka nuna cewa, an yi kutse a manhajar WhatsApp
A yau kamfanin Facebook, wanda shi ya mallaki manhajar, ya yi kira ga masu amfani da ita da su sabunta manhajar da wata sabuwa da ya samar wacce ta toshe kafar kutsen da aka samu
Wani kamfanin Isra’ila mai suna NSO ne ya samar da manhajar da aka yi kutsen da ita, amma ya ce shi ya kerawa wasu hukumomin gwamnati ne, domin shi kansa bai taba amfani da ita ba
WhatsApp dai bai fadi iya adadin mutanen da kutsen ya shafa ba
‘Yan Najeriya ma ba a bar su a baya ba, wajen bayyana ra’ayinsu kan wannan kutse
“Mu tunaninmu, duk labarin da mutum zai saka, ya rika yin taka tsantsan kan labarin da zai saka, ya rika sanin abin da zai rubuta
” Inji Malam Musa, wani mai amfani da manhajar
Malam Ado Dan Sudu na kungiyar ci gaban ‘yan Arewa Legas ya ce, “wannan lokaci da aka samu ilimin kerekeren zamani a duniya (technology) abin ci gaba ne, abin kuma ci baya ne
”
Ya kara da cewa, “takaicin da yake cikinsa shi ne, irin kutsen da ake yi ta hanyar internet ga bankuna da ainihin asusun ajiyar kudi na mutane
”
Wata kididdiga da wata kungiya mai suna “We are Social” ta yi a Najeriya, ta nuna cewa, akalla kashi 41 na ‘yan kasar cikin 100 ne ke amfani da kafar ta WhatsApp
Saurari cikakken rahoton Babangida Jibril daga Legas:



‘Yan Najeriya sun bazama a shafukan sada zumunta, suna taya Leah Sharibu murnar cika shekaru 16, yayin da mayakan kungiyar Boko Haram ke ci gaba da garkuwa da ita
Daga cikin ‘yan Najeriyan, har da sanatoci da suka hada da Sanata Ali Ndume mai wakiltar kudancin jihar Borno da Sanata Ben Murray Bruce da ke wakiltar gabashin jihar Bayelsa, da wani lauya mai fafutuka da ake kira Reno Omokri
Sanatocin sun bayyana ne a wani hoton bidiyo da Omokri ya wallafa a shafinsa na Twitter, sanatocin suka taya matashiyar murnar zagayowar ranar haihuwarta
“Muna fatan alherin da ke cikin watan Ramadana ya taba zukatun wadanda ke rike da ke, su sako ki
” Inji Ndume, wacce jiharsa ke makwabtaka da ta Leah
Dear Leah Sharibu,My friends, Senators @BenMurrayBruce and Ali Ndume, along with @OfficialBovi and award winning flutist, Tee Mac Omatsola, join me and members of the #RenosNuggets family to say #Happy16THBirthDayLeahSharibuPlease WATCH and RETWEET to support #FreeLeahSharibu pic
twitter
com/Q1iADyVGde
A ranar 19 ga watan Fabrairun bara, mayakan na Boko Haram suka sace ‘yan mata 110 a makarantar Sakandare ta Dapchi a karamar hukumar Yunusari da ke jihar Yobe a arewa maso gabashin Najeriya
A ranar 21 ga watan Maris hukumomin Najeriya suka bayyana cewa an sako matan, bayan wata matsaya da aka cimma da mayakan
Amma daga cikin daliban da aka sako, babu a wata daliba mai suna Leah Sharibu
Shaidu daga cikin daliban da aka sako, sun ce an ki sakin Sharibu ne saboda ta ki amincewa ta zama musulma bayan da mayakan na Boko Haram suka nemi ta karbi addinin
Wannan lamari ya ja hankulan duniya baki daya, inda kungiyoyin masu fafutuka da masu kare hakkin bil Adama da masu fada a ji, suka yi ta sukan hukumomin Najeriya saboda sun gaza karbo Leah
Gwamnatin tarayya ta bayyana cewa tana iya bakin kokarinta wajen ganin an saki matashiyar
Sai dai wasu na ganin hukumomin na Najeriya na jan kafa kan lamarin

An yi wa manhajar sada zumunta ta WhatsApp mallakar kamfanin Facebook kutse, a cewar shugabannin kamfanin
WhatsApp ya yi kira ga daukacin masu amfani da manhajar wacce akalla mutum biliyan 1
5 ke amfani da ita, da su sabunta manhajarsu, kamar yadda kamfanin dillancin labarai na Reuters ya ruwaito
Kamfanin bai bayyana adadin mutanen da kutsen ya shafa ba, amma ya ce ya shawo kan lamarin, inda ya bukaci mutane da su sabunta manhajar ta WhatsApp a wayoyinsu
Manhajar ta WhatsApp, kan yi tunkaho da irin kwararan matakan da ta dauka wajen sirranta duk wani bayani da ke cikinta
Yadda Kutsen Ya Faru
Masu kutsen sun kirkiri wata manhaja ce da suke dasawa a wayoyin masu amfani da manhajar ta WhatsApp domin kwasar bayanai
Hakan ya kan ba su damar yin kutse, inda sukan iya leken asirin wayoyin masu amfani da manhajar ta WhatsApp
Masu kutsen sukan kira lambar wanda suke so su tatsi bayanansa, sai su kwashi bayanan da suke bukata, ko da mutum bai amsa wayar ba
Su kan kira mutane ne ta manhajar ta WhatsApp, a cewar jaridar Financial Times, wacce ta ce ita ta fara gano matsalar




Dubi ra’ayoyi
Biyo bayan damke mata da a ka samu su na rawa tsirara a wani gidan rawa a Jabi Abuja Caramelo da hukumar kare muhallai ta Abuja ta yi, gungun mata da rakiyar kungiyoyin da ke da’awar kare hakkin matan sun ci gaba da zanga-zanga a Abuja don nuna rashin amincewa da kamen
Wasu daga matan fiye da sittin sun yi zargin jami’ai sun ci zarafin su, inda har su ka ce ‘yan sanda sun yi mu su fyade a caji ofis
Matan daya bayan daya da su ka hada da shugabar mata masu zaman kan su ta Najeriya Amaka Naara sun gabatar da kan su da korafin an kama su ba bisa ka’ida ba
Daya a cikin mata masu zanga-zangar mai suna Amaka ta ce “a kullum ‘yan sanda na kawo ma na samame a otal-otal da mata masu zaman kan su ko tarawa da maza a biya awalaja, su kan karbi kayyadedden kudi na goro a wajen mu don barin mu, mu yi sana’a
”
“Abin da ya ban mamaki shi ne jami’an sun caje mu da yawon banza, ni ban gane yadda hakan ya ke da ma’ana ko alaka da lamarin tara kudin shiga ba
Ta kara da cewa a Lagos akwai ‘yan sanda da su kan biya kudi don a kyale su, kuma da zarar an yi sabon DPO sai a zo a damke su sai sun biya kudi ko kuma wani lokacin ‘yan sandan na neman kwanciya da matan kyauta ne
Matan sun ce ‘yan sandan kan kama su su karbi kudi daga bisani su dawo su neme su, su na masu al’ajabin in har za a kama su mata me ya sa ba za a damke maza masu neman su ba
Sun yi zargin bayan an tattara su, wasu da su ka kasa belin kan su, sun fada tarkon jami’an da su ka yi mu su fyade ba da kwaroron roba ba
Nasiru Adamu El Hikaya nada karin bayani a wannan rahoto:

Dubi ra’ayoyi
A kokarin neman mafita kan matsalolin tsaro a shiyar Arewa maso Gabashin Najeriya, hukumar raya kasashe ta Majalisar Dinkin Duniya ta bada horo na musamman wa wassu ‘yan kato da gora
Kungiyar ‘yan kato da gora ta Civilian JTF da Vigilante daga jihohin Borno, Adamawa da kuma Yobe, sune suka sami horon yadda za su taimaka wa kokarin gwamnati wajen yaki da Boko Haram da inganta zamanta kewar al’ummomin yankin
Cibiyar koyar da shugabanci da zama ‘dan kasa na gari, dake birnin Jos, ita ce ta horar da matasan su dari biyar da saba’in da bakwai (577)
Darakta janar na cibiyar, Mr Jonah Bawa, ya ce sun horar da matasan ne kan yadda zasu yi mu’amula da mutane da sauya tunaninsu, don taimaka wa kasarsu
Wasu da suka sami horon sun bayyana cewa zasu yi amfani da abin da suka koya don samar da zaman lafiya
Mai hada shirye-shirye a kungiyar Civilian JTF na jahar Borno, Abba Aji, ya ce gwamnati za ta ci gaba da kula da wadan da suka sadaukar da rayukansu wajen samar da tsaro a jihar
Wakilin hukumar raya kasashe ta Majalisar Dinkin Duniya a Najeriya, Mista Mathew Alao, ya yi fatan wadan da suka sami horon za su yi amfani da abin da suka koya wajen sasanta al’umma da inganta tattalin arzikin kasa
Domin Karin bayani saurari cikakken rahotan Zainab Babaji

Dubi ra’ayoyi
Wata kungiyar matasa ‘yan sa-kai da ake kira Civilian Task Force da turanci (CJTF), dake goyon bayan yakin da gwamnatin Nigeria ke yi da mayakan Boko Haram ta sako tarin yaran da aka ce yawansu ya kusa dari tara
Bayanin da Cibiyar Yara ta Majalisar Dinkin Duniya wato UNICEF ta bayar a yau Jumma’a, ya bayyana cewa kungiyar ‘yan bangar ta sako jimillar yara 894 a garin Maiduguri dake arewa-maso-gabascin Nigeria a matsayin “wani mataki na ganin cewa an hana gallazawa yara da kuma saka su a cikin ayyukkan da basu dace da su ba
A shekarar 2013 ne hadakar kasashen da Amurka ke jagoranta suka kafa kungiyar ta CJTF don taimakawa ta fannin kare al'ummomi daga hare-haren 'yan boko haram a arewa maso gabashin Najeriya
Amma Kungiyar 'yan sa-kan ta dauki daruruwan yara aiki
Dubi ra’ayoyi
Daruruwan Mata a karkashin kungiyar Coalition of Women Group ta Najeriya, sun yi tattaki a birnin tarayya Abuja su na bukatar a basu karin mukaman gwamnati
A yau Jumma’a mata sun yi ta wake-waken cewa suna bukatar a basu kashi hamsin cikin dari na mukamai a lokacin da daruruwan su daga jihohin kasar talatin da shida, ciki har da birnin tarayya suka yi wani jerin gwano daga dandalin Eagle Square zuwa kofar majalisar dokokin Najeriya a birnin na Abuja a karkashin wata hadakar kungiya mai suna Coalition of Women Groups
Daya daga cikin shugabannin kungiyar Binta Kasimu, ta ce sun zo majalisar ne domin su bayyana bukatun su na neman mukamai, kuma a ganinta mata sun cancanta tun da dama cancanta a ke so ba dauki-dora ba
Ita kuma tsohuwar shugabar kungiyar mata ‘yan jarida ta kasa Madam Evelyn Onyilo, ta ce har yanzu a Najeriya babu mata da suka kai kashi talatin da biyar cikin dari, saboda haka dole ne a yi adalci a nada mata sha shida a gwamnati mai jiran gado
Maryam Aliyu Abdullahi, daya daga cikin wadanda suka yi tattakin, ta ce sun zo majalisar ne domin a nan ne suke da wakilan da zasu ji kukan su, ta kuma nemi wakilan su dube su da idon rahama a ba su abinda ya dace
A cewar Aishatu Adamu, mata suna da ilimi da ta ke ganin ya ma fi na maza, tun da su ma mata suna da kwararrun likitoci da injiniyoyi, da farfesoshi, kuma hasali ma mata ne iyayen duniya
A saboda haka idan aka ba namiji mukami daya, ita ma mace a bata, a yi raba daidai
A wata kididdiga da kungiyar kwadago ta duniya da ake kira ILO a takaice ta yi, ya nuna cewa mata suna baya a yawan ma'aikata a duniya da biliyan daya da miliyan dari uku sabanin maza da suka kai biliyan biyu
Ga karin bayani cikn sauti daga Medina Dauda

Dubi ra’ayoyi
A jiya ne mataimakin shugaban kasa, Farfesa Yemi Osinbajo ya kaddamar da wani shiri da zai kawo karshen kowanne irin nau’in bauta da fataucin mutane dake faruwa a Najeriya
Mataimakin shugaban kasa Yemi Osinbajo ya ce rahotanni na nuni da cewa kashi ashirin da biyar cikin yara miliyan tamanin, ‘yan kasa da shekaru goma sha hudu dake Najeriya, wato yara miliyan ashirin, na fuskantar barazanar fadawa ayyukan karfi don biyan bukatun su
Akan haka ya sa gwamnatin tarayyar Najeriya ta tsara wasu shirye-shirye da zasu taimaka wajen kawo karshen ayyukan tilas, bauta, da haramta fataucin yara da hana tilasta musu shiga aikin sojin sa-kai nan da shekara ta dubu biyu da ashirin da biyar
Madam Hannatu Shehu, ta ce sau da dama talauci da rashin tawakali ke sa iyaye sanya ‘yayansu bauta
Ita kuma Hajiya Maimuna Sa’id, ta ja hankalin iyaye akan su nemi sana’o’in da zasu iya tallafa wa iyalansu
Darakta a ma’aikatar mata da walwalar jama’a a jihar Filato, Mr
Joseph Gwesam yace wayar da kan iyaye kan illar mika yaransu bauta da samar da makarantu kyauta zasu taimaka wajen kawo karshen matsalolin a cikin al'umma
Ga karin bayani cikin sauti daga Zainab Babaji


Dubi ra’ayoyi
Kwana daya bayan gwamna Abdullahi Umar Ganduje ya rattaba hannu akan dokar kirkiro da sabbin masarautu 4 a jihar Kano
A jiya ne dai gwamnan ya sanya hannu akan daftarin dokar kula da nadi da kuma aikace-aikacen sarakuna a jihar Kano, bayan da majalisar dokokin jihar ta kammala aikin kwaskwarima a gundarin dokar
Baya ga sauye-sauye da ‘yan majalisar suka gudanar a cikin sassan dokar, wani sashi na ta ya bada dammar kirkiro da masarautu guda hudu karin akan wadda ake da ita wato masarautar Kano
Sabbin masarautun sun hada masarautar Karaye, Rano, Gaya da kuma Bichi
Sai dai guda cikin dattawan Kano wanda ya fito daga tsatson Dan bazawa masu rike da sarautar Sarkin Ban Kano, ya yi tsokaci game da wannan al’amarin
A hannu guda kuma talakawan gari na ci gaba da tofa albarkacin bakin su
Rahotanni sun inganta cewa, daga yanzu zuwa kowane lokaci, gwamnan Kano Abdullahi Umar Ganduje, zai mika takardar nadi ga sabbin sarakunan guda hudu

Dubi ra’ayoyi
Ana ci gaba da takaddama tsakanin Ministan Tsaro Mansur Dan’ali, da ya zargi wasu sarakunan gargajiya da hannu a mu’amala da ‘yan bindiga masu tada kayar baya a jihar Zamfara,
Su kuma Sarakunan sun kalubalanci ministan da ya fito karara ya bayyana sarakunan da ake zargi, da kuma zargin jami’an tsaro da kisan jama’ar da basu jiba basu gani ba, a yakin da suke da ‘yan bindiga a jihar
Yanzu haka sarakunan sun soma fadawa tarkon ‘yan tada kayar bayan a wasu yankuna, kamar a jihar Katsina inda har ya zuwa lokacin hada wannan rahoton, Magajin Garin Daura Musa Umar, yana hannun wasu ‘yan bindiga da suka same shi har gidansa suka yi awon gaba da shi
A baya-bayan nan kuma a jihar Sokoto, wasu ‘yan bindiga sun kai farmaki a garin Balle, shelkwatar karamar hukumar mulki ta Gudu, inda suka je har gidan basaraken garin mai shekaru 82, Ibrahim Aliyu, suka yi masa kisan gilla, bayan da suka kona ofishin ‘yan sandan garin
Wani dan rajin kare hakkin bil Adama, kuma shugaban kungiyar Rundunar Adalci a jihar Sokoto, Bashar Altine Isa, yana ganin lamarin da daure kai ainun
To sai dai mai sharhi akan lamurran yau da kullun, da sha’anin tsaro Bashir Muhammad Achida, yana ganin da akwai sako tattare da sabon salon kai farmaki ga sarakuna
Wadannan dai na zuwa ne a daidai lokacin da rundunar sojin Najeriya take cewa tana samun nasara, a yaki da take yi da ‘yan tada kayar baya a jihar ta Zamfara da kuma makwabtan jihohi


Dubi ra’ayoyi
A jahar Bauchi ma’aikata da kuma 'yan fensho su na cikin yanayin rudani da kuma rashin tabbas dangane da batun biyansu albashi da kuma hakkokinsu
A jahar Bauchi ma’aikata da kuma 'yan fensho suna cikin yanayin rudani da kuma rashin tabbas dangane da batun biyansu albashi da kuma hakkokinsu da ke wurin gwamnati mai shirin barin gado, ana kasa da makonni uku su mika mulki wa sabon gwamnati mai shigowa
Ma’aikatan sun bayyana cewa wasu daga cikinsu sun fara yin bara da kuma bin kan 'yan uwa don yin maula da a yanzu haka ya jefa su cikin halin tsaka mai wuya
Bincike na nuna cewa ma’aikatan da kuma masu karbar fensho a jahar Bauchi suna bayyana fargabar sake faruwar abin da ya faru a farkon kama mulkin wannan gwamnati mai barin gado, inda aka bar ma ta bashin albashin ma’aikata na tsawon watanni uku
To saidai inji cewar mai fashin baki kuma tsohon shugaban kungiyar kwadago a jahar ta Bauchi comrade Abdullahi koli, rashin biyan albashin ya janyo zargin jami'an gwamnati mai barin gadon da cewa sun yi amfani da kudaden ne domin biyan kansu alawus na barin aiki
Shima gwamna mai shirin karbar mulki a jahar Bauchi, ta bakin kakakinsa Dokta Ladan Salihu, ya ce ya bukaci gwamnati mai barin gadon da ta biya ma’aikata hakkokinsu saboda gaza biyan kudaden zai kawo musu matsala da su ma’aikatan jahar
Ga wakilinmu Abdulwahab Muhammad da cikakken rahoton:

Dubi ra’ayoyi
Majalisar dokokin jahar Kano ta amince da nada karin sarakunan yanka masu daraja ta daya guda hudu a jahar
Majalisar dokoki ta jahar Kano ta amince da nada karin Sarakunan yanka, masu daraja ta daya har guda hudu a jihar ta Kano, bayan ta kammala aikin gyarar dokar kula da nadi da aikace-aikacen sarakuna a jahar
Kakakin majalisar dokokin Hon
Kabiru Alhassan Rurum, ya jaddada amincewar wakilan majalisar, dangane da kwaskwarimar da suka yi wa dokar nadin sarakuna da aikace aikacen su a jahar
Gabanin haka sai da ‘yan majalisar suka yi wa daftarin kudurin karatu na biyu da na uku
Hon
Baffa Babba Dan Agundi, shugaban masu rinjaye na majalisar dokokin ta Kano, ya fayyace kunshin dokar a ganawar da ya yi da ‘yan jarida
Yayin da ake tsaka da mahawara akan daftarin dokar, dan majalisa mai wakiltar mazabar Danbatta Hafizu Sani Maidaji, ya fice daga zauren majalisar
Baya ga dan majalisar ta Danbatta wakilai shida na jam’iyyar PDP a majalisar sun kaurace wa zaman majalisar na jiya da yau, domin nuna adawarsu da yunkurin kirkiro masarautun
Da wannan ci gaba da aka samu, jahar Kano ta nada masarautu biyar kenan, wadanda suka hada da masarautar Kano, wadda ta kunshi kananan hukumomi goma, wato Tarauni da Dala, Nasarawa, Fagge, Gwale, Kumbotso, Ungogo, Dawakin kudu, da Minjibir
Sai masarautar Rano mai kananan hukumomin Rano, Bunkure, Kibiya, Takai, Sumaila, Kura, Doguwa, T/wada, Kiru, da Bebeji
Yayin da masarautar Gaya keda kananan hukumomi takwas, da suka hada da Gaya, Ajingi, Albasu, Wudil, Garko, Warawa, Gezawa, da Gabasawa
Ita kuwa masarautar Karaye nada kananan hukumomi bakwai ne, wato karamar hukumar Karaye, Rogo, Gwarzo, Kabo, Rimin Gado, Madobi, da Garunmalam
Sai masarauta ta biyar, wato masarautar Bichi, wadda ke da kananan hukumomi tara, da suka hada da Bichi, Bagwai, Shanono, Tsanyawa, Kunchi, Makoda, Danbatta, Dawakin Tofa da kuma Tofa
A yau ne dai ake sa ran gwamna Abdullahi Umar Ganduje zai rattaba hannu akan wannan doka kana daga bisani ta fara aiki gadan-gadan
A saurari cikakken rahoto daga wakilin Sashen Hausa, Mahmud Ibrahim Kwari:


Yau majalisar dokokin jihar Kano ta karbi rahotan kwamitin da ya yi nazarin akan kudin dokar kula da ayyukan majalisar masarautar Kano wadda ya kunshi batun kirkiro da sabbin masarautu guda hudu

Rahotan kwamitin wanda shugaban masu rinjaye na majalisar Hon
Baffa Babba Dan Agundi ya karanta a zauren majalisar ya yi nazari game da tarihi da kuma sassan gundarin dokar kula da aikace-aikacen majalisar masarautar Kano
"Na farko rahoto ya amince cewa a yi karin sakaruna guda hudu, Gaya Rano, Karaye, Bichi zuwa masu daraja ta daya
" Inji shugaban kwamitin, Hon
Baffa Dan Agundi
A yayin zaman majalisar na yau, daruruwan mutane ne daga yankunan da ke muradin kirkiro masu sabbin masarautu
"Mun zo ne mu nuna goyon bayan bisa wannan yunkuri da gwamntin jihar Kano na bada babbar masaruata a karamar hukumar Rano
" Inji Ado Bello na Annabi, wanda na daya daga cikin dinbin matasan da suka yi dafifi a harabar majalisar
Haka zalika, dinbin wakilai ne daga lardin Gaya masu muradin a kirkiro masu masarautar Gaya suka yi Dandanzo a majalisar a yau
"Jama'a ne suke bulbulo suke neman biyan bukatarsu, domin tarihi ne yake maimaita kansa
" A cewar, Malam Nura Kani Gaya shine Danmasanin Gaya a yanzu
Bayan karbar rahotan, majalisar ta yi karatu na farko akan daftarin dokar kirkiro da sabbin masarautun da kuma ayyukan masarauta a Kano
A gobe ne ake sa ran wakilan majalisar za su ci gaba da aikin akan daftarin
Hakan dai na zuwa ne a dai-dai lokacin da hukumar yaki da rashawa ta jihar Kano ta farfado da aikin binciken almundahana kan yadda aka sarrafa kudaden lalitar masarautar Kano tun daga shekara ta 2013 zuwa bara
Yanzu haka dai hukumar ta aike da takardar gayyata ga tsohon sakataren majalisar masarautar Kano Malam Isa Bayero dangane da wannan bincike
Yunkurin samun karin haske game da dalilan farfado da wannan aikin bincike daga shugaban hukumar, Muhuyi Magaji ya cutura saboda baya gari
Saurari cikakken rahoton Mahmud Ibrahim Kwari daga Kano:


Dubi ra’ayoyi
A zamanta na jiya litinin, majalisar dokoki ta jihar Kano ta tafka mahawara akan wata bukata ta kirkiro masarautu guda hudu a jihar, hakan na zuwa ne a dai-dai lokacin da majalisar ta kwashe watanni tana aikin gudanar da sauye-sauye a kundin dokar dake kula da ayyukan majalisar sarautar ta Kano

Wata kungiyar lauyoyi mai lakabi West African Institute for Legal Aid itace ta gabatar da bukatar neman kirkiro da sababbin masarautu a jihar Kano a wata wasikar da kungiyar ta aikewa shugaban majalisar dokokin Kano inda ta fadawa cewa yawan jama’a da fadin kasa suna cikin manyan dalilan samar da karin masarautu a jihar Kano
Shugaban masu rinjayi a majalisar dokokin jihar Kano, Bappa Babba Danagundi, yace majalisa ta taba kiran wannan doka a baya, ta yi umarni a yiwa dokar gyara ta yanda zata yi daidai da zamani kuma ta tattara shawarwari da masarautar Kano da hakimai suka bayar wurin gyara wannan doka ta masarautar Kano
Mallam Ibrahim Ado Kurawa marubuci ne a kan lamuran sarauatar Kano kuma na hannun daman Sarkin Kano Mallam Muhammadu Sanusi na biyu ya kwantanta wannan mataki da siyasa amma ba dan saboda jama’a ko ci gaba ko kuma dan kara martabar Kano
Yace majalisa tana da ayyuka da dama a gabanta, amma sai ta gagguata yin aiki a kan wannan batu da ba zai amfanar da jama’a ba
A yau Talata ne ake sa ran kwamitin majalisar dokokin Kano dake gudanar da aikin garanbawul ga dokar kula da aikace-aikacen majalisar masarautar Kano zai mika rahotonsa ga zauren majalisa
Sababbin masarautun da ake sa ran majalisar dokokin Kano zata shigar cikin daftarin dokar sauarautar Kanon, sun hada da Gaya da Karaye da Bichi da kuma Rano
Ga karin bayani daga wakilin mu na Kanon, Mahmud Ibrahim Kwari:

Dubi ra’ayoyi
An umarci ‘yan Najeriya da su tashi da azumin watan Ramadan ranar Litinin
Mai alfarma sarkin Musulmi kuma shugaban hukumar koli ta harkokin addinin musulunci a Najeriya, Muhammad Sa’ad Abubakar, ya bayar da sanarwar ganin jinjirin watan azumin Ramadan na wannan shekara
Sarkin Musulmi ya umarci al’ummar musulman Najeriya da su tashi da azumi ranar Litinin
Haka kuma ya yi kira ga dukkan ‘yan Najeriya da su tuna da shugabanni da kuma yadda yanayin kasar ke ciki musamman a sha’anin tsaro a dukkan ibadu da addu’o’i a tsawon wannan wata na Ramadan
A wannan karon dai Najeriya ta yi muwafaka da kasar Saudiyya, wacce duk da yake ta fara duban wata tun ranar Asabar, amma ta bayar da sanarwar fara azumi ranar Litinin
Saurari sanarwar mai alfarma Sarkin Musulman Najeriya

Dubi ra’ayoyi
Rundunar sojojin saman Najeriya ta kaddamar da wani Sabon sansani a Birnin Gwari, tare da tura jiragen yaki a yankin don sake sabon damarar ci gaba da tunkarar ta'addancin 'yan bindiga dadi
Babban Hafsan Hafsoshin Rundunar sojojin saman Najeriya Air Marshall Sadique Baba Abubakar ya ce, sun kuma tura jiragen yakin nan da Najeriya ta sayo daga kasar Italiya don wannan aiki
Babban Hafsan sojojin saman Najeriyar ya ce, sun kuma tura karin bataliyar mayakan sama na musamman wato "special forces" da za su yi aiki daga kasa, duk dai a kokarin cimma yan ta'addan
Sadique Abubakar ya ce sojojin saman Najeriya za su yi ta yakar 'yan bindigar har sai sun tabbatar da tsaro a yankin na Birnin Gwari da ma sauran shiyyar Arewa Maso Yamma
A cewar mai sharhi kan sha'anin tsaro Mohammed I
Usman, irin wannan hobbasar lalle ka iya 'yin tasiri sosai wajen kawo karshen 'yan bindigar
Ga wakilinmu Hassan Maina Kaina da cikakken rahoton:


Dubi ra’ayoyi
A can baya, shugabannin kungiyoyin fulani a Najeriya sun sha kokawa akan rashin sauraren matsalolin fulani makiyaya da aka fi alakantawa da ayyukan ta’addanci musamman a arewacin kasar, abinda ake ganin na kara hura wutar tashe-tashen hankula a yankin
Wannan ne ya sa a karon farko, wata kungiyar Fulani ta gudanar da wani babban taro a Birnin Kebbi, wanda ya hada hancin dukkan masu ruwa da tsaki a sha’anin tsaron kasar, da kuma shugabannin fulani a dukkan matakai, a karkashin jagorancin Ministan Cikin Gidan Najeriya, Abdurrahman Dambazau
Dambazau ya ce wannan taron wani bangare ne na matakan da ake dauka, domin samar da maslaha da kawo karshen rikici tsakanin fulani da manoma, kamar yadda ya ke kunshe a manufofin kasashen kungiyar rayar tattalin arzikin Afrika ta Yamma wato ECOWAS
To sai dai Mukaddashin Sufeto Janar na ‘yan sandan Najeriya, Muhammed Adamu, yana ganin matsalolin tsaro da ake fama da su a arewacin Najeriya, sun wuce na fada tsakanin fulani da manoma
Shima mai masaukin baki gwamnan jihar Kebbi, Abubakar Atiku Bagudu, ya ce shugaba Muhammada Buhari ne ya bada umarnin a hadu da duka shugabanin fulani na Najeriya, domin aji matsalolinsu da kuma samo hanyar da za a taimaka musu don inganta rayuwar su wajan samun zaman lafiyar kasar da bunkasar abinci
A nasa bangaren shugaban kungiyar fulani makiyaya ta Miyetti Allah na kasa, Muhammadu Kirowa Ardo Zuru, yace tun da ake ba a taba dauko hanyar warware matsalar rikicin bafillace ba, duk abin da aka yi labari ne kawai da ake turo wasu, idan ma sun je ba za su fadi abinda ya ke gaskiyar magana ba
Rahotanni sun nuna cewa taron na tsawon sa’o’i 3 da aka gudanar a sirrance ba tare da ‘yan jarida ba, ya kunshi fulani, ciki ko har da wadanda ake zargin suna cikin masu tada kayar baya, domin jin tasu bukatar da korafe-korafen, da zimmar warware kalu-balen tsaron yankin

Saurari cikakken rahoton Murtala Faruk Sanyinna:

Dubi ra’ayoyi
A yau ake bikin ranar 'yan jarida ta duniya wadda Majalisar Dinkin Duniya ta kebe, sai dai har yanzu 'yan jaridu na fuskantar kalubale musamman a kasashe masu tasowa
Wasu 'yan jarida a Najeriya sun bayyana irin kalubalen da suke fuskanta
Majalisar Dinkin Duniya ta ware wannan ranar ta 3 ga watan Mayu na ko wacce shekara domin duba irin rawar da 'yan jarida suke takawa domin ci gaban kasashen su da kuma fadakar da jama’a illolin hana kafafen yada labarai fadin gaskiya
Wata kididdigar kungiyoyin kare hakkin 'yan jarida ta nuna cewa a kowacce shekara 'yan jarida kan fuskanci matsaloli da dama da suka hada da muzgunawa wani lokaci ma har da kisa
Wani dan jarida da ke aiki da jaridar Vanguard ta Najeriya mai suna Umar Yusuf, ya ce a wasu lokuta idan suka buga labaran da basu yi yiwa hukumomin tsaro dadi ba sukan gayyace su zuwa ofishin su domin su amsa tambayoyi, amma dai ba su taba daure shi ba
Shima wani mai aiki da kamfanin dillanci yada labarain Najeriya, Yakubu Musa Uba, ya bayyana irin kalubalen da ya ke fuskanta a matsayin sa na dan jarida, da suka hada da rashin bada hadin kai musamman daga hukumomin gwamnati
Ya kuma kara da cewa kamar su da suke zaune a arewa maso gabashin Najeriya, da zarar wani abu ya faru kamar abinda ya shafi Boko Haram da sauransu, idan sun kirawo hukumomin da abin ya shafa domin su tantance gaskiyar abinda ya faru don su bada labarin yadda yake sai ka ga suna kakkaucewa
Sai dai wani dan jarida mai suna, Malam Shehu Adamu, ya ce daya daga cikin matsalar da 'yan jarida suke fuskanta shine rashin biyan su isasshen albashi, wannan yana daya daga cikin matsalolin da ya ke rage musu kwarin gwiwar fadin gaskiya komai dacin ta
Sannan ya kara da cewa rashin isassun kayan aiki na zamani da kuma batun horar da su na cikin matsalolin da suke fuskanta, duba da yadda a kullum abubuwa ke canjawa a aikin jarida
Saurari cikakken rahoton Ibrahim Abdulaziz daga Yola a cikin sauti:

Dubi ra’ayoyi
Rundunar ‘yan sandan Jihar Zamfara ta tabbatar da kai wani hari, duk da yake ta musanta rahotannin rasa rayuka, da kuma na cewar maharan sun tafi da wasu daliban makarantar
Lamarin ya auku ne da misalin karfe 9 na daren jiya, lokacin da ‘yan bindigar akan Babura suka kai farmaki a wannan makarantar sakandire ta ‘yan mata dake garin Moriki, a yankin karamar hukumar mulki ta Zurmi a jihar Zamfara, inda suka samu yin awon gaba da wasu mutane kimanin su 6 a makarantar
SP Muhammad Shehu shine kakakin rundunar ‘yan sandan jihar ta Zamfara, shi ya bayyana hakan
To sai dai rahotanni sun bayyana cewa an samu tabbatattun bayanai na yiwuwar kai wannan harin tun da safiyar jiya, kuma tuni da aka sanar da jami’an soji da ke yankin kafin zuwan ‘yan bindigar, a cewar shugaban karamar hukumar mulki ta Zurmi, Dr
Ahmed Bawa Moriki
Yankin na karamaru hukumar Zurmi dai na daga cikin yankunan da suka dade suna fama da matsalar hare-haren ‘yan bindiga, da satar jama’a a jihar ta Zamfara, duk kuwa dakarun sojin sama da suke cewa suna luguden wuta da fatattakar maharan

Dubi ra’ayoyi
Yan bindiga sun dauke magajin garin Daura jim kadan bayan idar da sallar magariba
‘Yan bindigar dan sun shiga cikin garin Daura suna harbe-harbe inda su ka yi awon gaba da magajin garin Alhaji Musa Umar
Magajin Garin wanda shi ne hakimin garin na Daura mai tarihi a jihar Katsina, ya gamu da akasin ne bayan ya dawo daga masallaci ya zauna da wasu jama’a a kofar gidan sa
Shaidun gani da ido sun bayyana cewa, maharan sun isa gidansa ne da mota kirar FIJO 406 suka yi ta harbi don firgita jama’a kafin dauke magajin gari
Lamarin ya zama da tada hankali da ya kasancewa gidanshi yana tsakiyar babban garin Daura, aka kuma dauke hakimin gari ba tare da samun turjiya ba
In za a tuna Hakimin Malumfashi ma marigayi Jostis Mamman Nasir ya taba cin karo da masu satar mtanen amma Allah ya kubutar da shi
Yankin Kaduna,Katsina da Zamfara sun zama cikin halin damuwa ta masu satar mutane don samun kudin fansa da wani lokacin ya kan kai ga rasa rayuka

Saurari hirar Nasiru Adamu El-hikaya da Alh Ya'u Chiroman Bakan Daura

Dubi ra’ayoyi
Shugaban Kwamitin Kasafin Kudi na Majalisar Dattawa Sanata Danjuma Goje, ya ba da hujojjin yin kari a kasafin kudin bana, inda yayi bayani cewa an ware wa Hukumar kula da Yankin Arewa Maso Gabas karin Naira biliyan 45
Jihar Zamfara an ware mata Naira Biliyan 10, sannan an ware wa 'yan Majalisa da suka bar Majalisar wani kaso har naira biliyan 23
da digo 6, a ciki har da Shuguban Majalisar Dattawa Bukola Saraki
Sanata Kabiru Ibrahim Gaya ya ce sun yi kare-karen ne domin al'umma, inda ya kara da cewa zai kawo wata doka da za ta sa a kafa Hukumar Arewa Maso Yamma, saboda a tallafa wa jihohin Zamfara, Kano, Kaduna, Katsina, Jigawa, Kebbi da Sakkwato domin a taimaka wajen yaye wa wadanda iftila'i ya auka wa na rashin tsaro
Sanata Gaya ya ce wannan kasafin zai kara dankon zumunci tsakanin Majalisa da bangaren zartaswa da ma Shugaba Mohammadu Buhari
Wani abu da ya dauke hankali a kasafin na bana shi ne, Majalisar ba ta sauya kudin gangar danyen man fetur ba daga dalar Amurka $60 da Shugaba Buhari ya mika wa Majalisar

Medina Dauda daga Abuja Najeriya ta aiko muna da wannan rahoton

Dubi ra’ayoyi
A yau ne ma’aikatan Najeriya su ka bi sahun sauran ma’aikata a kasashe 60 na Duniya, domin bukin Ranar Ma’aikata
Bukin na yau dai ya na zuwa ne kasa da wata guda da karin Albashi ga ma’aikatan kasar
Kamar dai sauran ma’aikata a kasashe daban daban na Duniya, ma’aikata a Najeriya na fuskantar matsaloli da dama da suka hada da karancin albashi, rashin kulawa wajen aiki, da kuma rashin sanin makomar shi kanshi aikin
Wasu 'yan Najeriya sun bayyana ra'ayoyinsu game da wannan rana, da cewar ko shakka babu su na farin ciki da wannan rana, kuma ya kamata gwamnati ta fito da wani tsari na kayyade farashin kayan masarufi a kasuwanni, maimakon karin albashi, domin hakan na bai wa 'yan kasuwa damar kara farashin kaya a kasuwanni
Ita kuwa wata ma’aikaciya cewa ta yi, "duk ranar 1 ga watan Mayu muna wannan gangamin domin bukin ranar ma’aikata kamar haka, domin karawa ma’aikata kwarin gwiwa da kuma kwato masu 'yanci
"
A bangare daya ma dai ma’aikata da ke kanfanoni masu zaman kansu na ganin karin albashin zai haifar da rufe wasu masana’antu, da kuma sallamar ma’aikatan daga aiki
Kamar yadda kwamrad Musa Wushishi, na bangaren ma’aikatan fiton kaya a tashoshin jiragen sama dana ruwan kasa da ke Legas, ya shaida
A bukin ranar ma’aikatan na yau dai ministan kwadago Dr
Chris Ngege, ya umarci gwamnatoci da kanfanoni masu zaman kansu, su hanzarta fara biyan albashin ba tare da bata lokaci ba
Taken bukin na bana dai shine shekaru 100 da gwagwarmayar neman yancin ma’aikata a duniya
Wakilin Muryar Amurka, Babangida Jibril, ya aiko mana da karin bayani daga Legas


Dubi ra’ayoyi
Najeriya Kungiyar kare hakin dan adam ta Amnesty International ta fito da rahoto da ke nuna cewa ana yiwa mata da yara fyade a gidajen yarin gwamnati guda biyu a Maiduguri, babban birnin Jihar Borno,amma hukumar kula da gidajen yarina kasa ta musanta zargin
A lokacinda yake yiwa manema labarai bayanin yadda aka samu rahoton, mai magana da yawun kungiyar Amnesty International, Isa Sanusi ya ce sun dauki lokaci suna bincike akan jan hanakali da wani fursuna mai sauna Charles Okah yayi,inda ya ce an hada mata da yara da manyan maza a wuri daya, ana kuma cin zarafin matan da yaran ta hanyar yi masu fyade,ya ce wannan abin tashin hankali ne ganin cewa galibin fursunonin wadanda ta'addancin Boko haram ya daidaita su ne
Ya kuma yi kira ga gwamnati ta dauki mataki cikin gaggawa
Mai magana da yawun Ma'aikatar Kula da Gidajen yari Francis Enobore ya ce wanan zargi ne Kungiyar Amnesty ta yi domin bai zo daidai da binciken da suka yi ba, duk da cewa suna cigaba da bin gidajen yarin kasar suna bincike
Enobore ya ce gidajen yari da ke Maiduguri na cikin wadanda suke dubawa
Abin jira a gani shi ne irin matakan da Ma'aikatar kula da gidajen yarin zata dauka wajen raba manya da mata da yara daga zama a wuri daya domin gudun wannan irin ta'asa da aka ce tana aukuwa a gidajen yarin
Saurari cikakken rahoton Madina Dauda

Rahotanni daga Najeriya na cewa, mayakan Boko Haram sun kai hari a wani kauyen jihar Adamawa da ke arewa maso gabashin Najeriya, inda suka halaka mutum 26
Wadanda suka shaida harin sun tabbatar Muryar Amurka cewa, mayakan na Boko Haram sun kai farmaki ne a garin Kuda Kaya da ke da tazarar kilomita shida da shedikwatar karamar hukumar Madagali inda aka samu asarar rayuka sama da 20
“Mutum kusan 30 aka kashe, kuma babu gida ko daya da ya rage a wannan kauye” a cewar wani mazaunin yankin da ya sulale ya bar garin
Da yake karin haske, wani tsohon shugaban karamar hukumar ta Madagali, Abawu Maina Ularamu, ya ce yanzu haka suna cikin halin zaman dar dar sakamakon irin hare haren da ake kai musu cikin kwanakin nan
Kakakin rundunar ‘yan sandan jihar ta Adamawa, DSP Othman Abubakar, ya tabbatar da aukuwar wannan lamarin da kuma irin matakin da aka dauka inda ya bukaci jama’a da su rika ba su bayanai a duk lokacin da ba su amince da wani ko wasu ba
Rayuka da dama ne dai suka salwanta ta sanadiyar hare-haren Boko Haram da aka shafe fiye da shekaru bakwai ana fama da su
Saurari cikakken rahoton Ibrahim Abdulaziz daga Yola:



Rahotanni daga Najeriya na cewa an saki matashiyar nan ‘yar Najeriya mai suna Zainab Aliyu, wacce hukumomin Saudiyya suka tsare ta bisa zargin safarar miyagun kwayoyi
An sake ta ne bayan da hukumomin Najeriya suka shiga tsakani, bayan kuma da aka gano cewa ba ta da laifi kan abin da ake tuhumatar ta da shi
“Yanzun nan muka yi magana da ita, an sake ta, ta na hannun hukumomin ofishin jakadancin Najeriya
” Inji mahaifin Zainab, Habibu Nuhu Kila, yayin wata hira da ya da Muryar Amurka ta wayar talho
A cewar mahaifin na ta, shi ya fara gabatar da korafi ga hukumar da ke yaki da masu sha da safarar miyagun kwayoyi ta NDLEA da ke filin tashin jirage na Malam Aminu Kano bayan da aka kama ‘yarsa watanni hudu da suka gabata
An dai kama Zainab ne, bayan da wani gungun mutane da suka shahara wajen safarar kwayoyi ya saka mata kwayar Taramadol a cikin Jakarta
“Wadannan da suka aikata laifin na gansu, kuma sun fada, kuma an gani a wayoyinsu yadda suka yi magana, duk akwai abin da suka fada kan wannan batu
” Inji Nuhu
Tuni ita ma’aikatar shari’ar Najeriya, ta tabbatar da cewa hukumomin na Saudiyya sun saki Zainab
“Yanzu haka maganar da ake yi, an mika ta ga ofishin jakadancin Najeriya da ke Saudi Arabiya, kuma ma’aikatan sun riga sun karbe ta
” Inji Ministan Shari’a, Abubakar Malami, yayin wata hira da Muryar Amura ta wayar talho
Ya kara da cewa, “maganar dawowar Zainab gida (Najeriya), batu ne da ke da wasu matsaloli na daban, wadanda ke da nasaba da harkoki da suka danganci tafiye-tafiye
”
Saurari cikakkiyar hirar Mahmud Lalo da mahaifin Zainab, Habibu Nuhu Kila:




Dubi ra’ayoyi
Al'ummar Fulani a kudu maso gabashin Najeriya sun musanta zarginsu da ake da kashe wasu 'yan kabilar Ibo shida
Su ka ce su ne ma aka fi kwara a tankiyar da aka yi ta sama tsakaninsu da wasu matasan Anambra-West
Kungiyar Miyatti Allah ta ce ba Fulani ne su ka kai hari a Miata da Izam na karamar Hukumar Anambara wanda ya yi sanadin mutuwar mutane shida da kuma raunata wasu kamar yadda ake zargi ba
Da yake karin haske kan matsayin na kungiyar Miyatti, shugaban kungiyar ta Miyatti Allah shiyyar kudu maso gabashin Najeriya, Alhaji Gidado y ace hasali ma abin da aka tabbatar ya faru shi ne ranar daya ga watan Janairu wasu natasan yankin sun zo sun far ma ‘ya’yan Fulani har su ka guntule masu kai kuma har an kama wdanda su ka aikata kuma su na gidan yari
Ya ce bayan da aka samu kwanciyar hankali na wani dan lokaci kuma ranar tara ga watan Fabraru sai wasu mutane su ka kashe Fulani uku saboda an kashe wani mutum cikin daji kuma sun a kyautata zaton Fulani ne su ja aikata alhalin kuwa su kansu Ibo din su na tashin hankali da juna
Ya ce har yanzu ba a bar su sun kwashi gawarwakin wadanda su ka mutu din ba
Ya ce tun sannan Fulanin garin sun bar Anambara West
Malam Ardo ya ce hatta garin da Fulanin su ka gudu su ka je an bi su don a kai masu hari amma wasu ‘yan garin su ka gaya wa Fulanin su gudu, kuma su ka gudu
Da Muryar Amurka ta tuntubi Rundunar ‘yansandan jahar ta Anambara ta wanke Fulani daga zargin
Kwamishinan ‘Yansandan jahar Alhaji Mustapha Dandaura y ace zargin da ake wa Fulani ba daidai ba ne
Y ace akwai kungiyoyin asiri da keg aba da juna wadanda ake kyautata zaton su ne su ka kashe mutanen
Ga dai wakilinmu Alphonsus Okoroigwe da cikakken rahoton:

Dubi ra’ayoyi
Tun makon da ya gabata ne wani hoton bidiyo ke ta yawo a kafafen sada zumunta, dake nuna tsohon gwamnan jihar Bauchi, Mallam Isa Yuguda a filin tonon ma’adanai tare da leburorinsa, lamarin da ya haddasa cece-kuce kan cewa tsohon gwmanan ya talauce
A wata zantawa da Muryar Amurka ta yi da tsohon gwamnan mallam Isa Yuguda, ya bayyana cewa wannan batu ba haka yake ba, domin kuwa har ya zuwa yanzu yana da rufin asirinsa, kuma ya fara aikin tonon ma’adanai ne domin ya nemi halal din sa
Mallam Isa, ya bayyana cewa shi da kansa ya dauki hoton bidiyon ya aika kafar sada zumunta, domin ya zaburar da matasa su mike domin neman na kansu, ganin cewa ya rike manyan mukamai a rayuwarsa hakan bai hana shi yin amfani da karfinsa wajen neman halal
Tsohon gwamnan dai ya yi ayyuka da suka hada da Ministan Sufuri da zama Manajan Daraktan Bankunan Najeriya, kafin daga baya kuma ya zama gwamnan jihar Bauchi har na tsawon shekaru takwas
Bayan saukarsa daga kujerar gwamna, kamar yadda ya fadawa Muryar Amurka, ya koma gonarsa ne da gwamnatin tarayya ta bashi tun asali wadda ke dauke da ma’adanai, ya kuma ci gaba da aikin hako ma’adanai
Saurari cikakkiyar hirar Abdulwahab Muhammad da Mallam Isa Yuguda

Dubi ra’ayoyi
Al'ummar Fulani a kudu maso gabashin Najeriya sun musanta zarginsu da ake da kashe wasu 'yan kabilar Ibo shida
Su ka ce su ne ma aka fi kwara a tankiyar da aka yi ta sama tsakaninsu da wasu matasan Anambra-West
Kungiyar Miyatti Allah ta ce ba Fulani ne su ka kai hari a Miata da Izam na karamar Hukumar Anambara wanda ya yi sanadin mutuwar mutane shida da kuma raunata wasu kamar yadda ake zargi ba
Da yake karin haske kan matsayin na kungiyar Miyatti, shugaban kungiyar ta Miyatti Allah shiyyar kudu maso gabashin Najeriya, Alhaji Gidado y ace hasali ma abin da aka tabbatar ya faru shi ne ranar daya ga watan Janairu wasu natasan yankin sun zo sun far ma ‘ya’yan Fulani har su ka guntule masu kai kuma har an kama wdanda su ka aikata kuma su na gidan yari
Ya ce bayan da aka samu kwanciyar hankali na wani dan lokaci kuma ranar tara ga watan Fabraru sai wasu mutane su ka kashe Fulani uku saboda an kashe wani mutum cikin daji kuma sun a kyautata zaton Fulani ne su ja aikata alhalin kuwa su kansu Ibo din su na tashin hankali da juna
Ya ce har yanzu ba a bar su sun kwashi gawarwakin wadanda su ka mutu din ba
Ya ce tun sannan Fulanin garin sun bar Anambara West
Malam Ardo ya ce hatta garin da Fulanin su ka gudu su ka je an bi su don a kai masu hari amma wasu ‘yan garin su ka gaya wa Fulanin su gudu, kuma su ka gudu
Da Muryar Amurka ta tuntubi Rundunar ‘yansandan jahar ta Anambara ta wanke Fulani daga zargin
Kwamishinan ‘Yansandan jahar Alhaji Mustapha Dandaura y ace zargin da ake wa Fulani ba daidai ba ne
Y ace akwai kungiyoyin asiri da keg aba da juna wadanda ake kyautata zaton su ne su ka kashe mutanen
Ga dai wakilinmu Alphonsus Okoroigwe da cikakken rahoton:

Dubi ra’ayoyi
Tun makon da ya gabata ne wani hoton bidiyo ke ta yawo a kafafen sada zumunta, dake nuna tsohon gwamnan jihar Bauchi, Mallam Isa Yuguda a filin tonon ma’adanai tare da leburorinsa, lamarin da ya haddasa cece-kuce kan cewa tsohon gwmanan ya talauce
A wata zantawa da Muryar Amurka ta yi da tsohon gwamnan mallam Isa Yuguda, ya bayyana cewa wannan batu ba haka yake ba, domin kuwa har ya zuwa yanzu yana da rufin asirinsa, kuma ya fara aikin tonon ma’adanai ne domin ya nemi halal din sa
Mallam Isa, ya bayyana cewa shi da kansa ya dauki hoton bidiyon ya aika kafar sada zumunta, domin ya zaburar da matasa su mike domin neman na kansu, ganin cewa ya rike manyan mukamai a rayuwarsa hakan bai hana shi yin amfani da karfinsa wajen neman halal
Tsohon gwamnan dai ya yi ayyuka da suka hada da Ministan Sufuri da zama Manajan Daraktan Bankunan Najeriya, kafin daga baya kuma ya zama gwamnan jihar Bauchi har na tsawon shekaru takwas
Bayan saukarsa daga kujerar gwamna, kamar yadda ya fadawa Muryar Amurka, ya koma gonarsa ne da gwamnatin tarayya ta bashi tun asali wadda ke dauke da ma’adanai, ya kuma ci gaba da aikin hako ma’adanai
Saurari cikakkiyar hirar Abdulwahab Muhammad da Mallam Isa Yuguda

Dubi ra’ayoyi
Masu garkuwa da mutane sun sace wasu Turawa biyu dake aiki a wani kamfanin Mai dake garin Abua na karamar hukumar Ahoada dake yamma a jihar Rivers
Lamarin garkuwa da mutane domin kudin fansa ya sake dawowa gadan-gadan a yankin Niger-Delta mai arzikin Mai
A ‘yan kwanakin nan ne aka sace wasu manyan ma’aikatan kamfanin Mai na Shell a jihar Rivers
Sai gashi wasu ‘yan bindigar sun sake yin awon gaba da wasu Turawa biyu, dake aiki a kamfanin tace Mai na Niger Delta Petroleum Resources da ake kira NDEP a takaice a garin Abua
‘Yan bindigar dai sun kutsa ne cikin surku a yankin da ya ratsa ta cikin kamfanin NDEP, inda nan take su ka yi gaba da ma’aikatan kamfanin biyu
Rundunar gamayyar tsaro ta JTF dake aikin tsaro a yankin Niger Delta, Operation Delta Safe, ta tabbatar da faruwar lamarin, inda mai magana da yawun rundunar Manjo Ibrahim Abdullahi, ya ce bayan da suka sami labari, sun bi sahun ‘yan bidigar sai dai basu yi nasara ba, amma suna nan suna ci gaba da kokarin ganin sun ceto ma’aikatan
Haka kuma rundunar JTF ta baiwa kamfanin shawarar ya samar da tsaro a inda yake gudanar da aikinsa, domin kare ma’aikata da kuma dukiya
Ko a makon da ya gabata sai da aka yi garkuwa da wasu ma’aikatan kamfanin Mai na Shell, a jihar Rivers inda har ya zuwa yanzu babu labarin halin da suke ciki, sai dai rundunar ‘yan sandan jihar Rivers ta ce a tsaye take don ganin an ceto su
Domin karin bayani saurari rahotan Lamido Abubakar

Dubi ra’ayoyi
Bayan da aka kusa samun tashin hankali a Gombe da safiyar jiya Asabar, hukumomi a Gombe sun yi maza sun kafa dokar hana zirga-zirga daga karfe uku na yamma zuwa kafe shida na safe
Bayan da hukumomi su ka kafa dokar hana fita a Gombe, sanadiyyar wani yamutsin da ya kusa barkewa jiya Asabar, ‘yan kwanaki bayan markade wasu ‘yan BB da mota, hukumar ‘yan sandan jahar ta yi karin bayani ma Muryar Amurka

Hukumar ‘yan sandan ta ce hukumomi a jahar Gombe sun kafa dokar hana zirga zirga daga karfe uku na yamma zuwa karfe shida na safe a duk fadin jihar
Hukumar ta yan sandan jahar, ta bakin kakakinta sufurtanda, Mary David Malum, ta shaida hakan biyo bayan hargitsin daya faru a sailin da ake shirin zuwa makabarta domin bisne yan kungiyar Boys Brigade da wani ma’aikacin Civil Defense ya taka su da mota a lokacin da su ka yi jerin gwano na bukukuwan Easter a ranar Lahadin daya gabata a garin Gombe

A gafe guda kuma shugabannin addinai a jihar ta Gombe sun shiga gargadin matasa da su guje ma duk wani abun da zai kawo tashin tashina a tsakanin al’ummar Gombe
Reverend Abare Kalla ya yi kiran da a kai zuciya nesa saboda babu wani tashin hankalin da zai farfado da wadanda su ka mutu
Shi kuwa Alhaji Usman Gurama, sakataren hukumar Alhazai, ya bayyana takaici dangane da faruwar hargitin na safiyar jiya Asabar, inda ya ce an kona masallacin dake gidansa
Bincike dangane da batun na nuni da cewar yan kungiyar Boys Brigade guda 8 ne suka rasa rayukansu a yayinda shi matukin motar da ya janyo sanadiyyar mutuwar yan Boys Brigade din da abokinsa su ma kashe su

Ga Abdulwahab Muhammad da cikakken rahoton:

‘Yan sanda a jihar Rivers da ke yankin Niger Delta mai arzikin mai a Najeriya, sun tabbatar da sace wasu ma’aikatan kamfanin mai na Shell
Wasu ‘yan bindiga sun yi wa ma’aikatan na Shell kwantan bauna, suka kashe ‘yan sandan da ke kare lafiyar ma’aikatan da direban motarsu suka yi awon gaba da su
Lamarin ya faru ne a kan hanyar Rumuji da ke karamar hukumar Aboa a yankin Ahoda ta Yamma
“Lallai mun tabbatar da sace manyan ma’aikatan kamfanin man Shell…
Kuma a tsaye muke, mu tabbatar da cewa mun ceto su
” Inji kakakin rundunar ‘yan sandan jihar ta rivers, Emoni Nnamdi
Wani kakakin kamfanin man na Shell, shi ma ya tabbatar da aukuwar lamarin
"Kamfanin man fetur na Shell da ke Najeriya, na cike da alhini yayin da yake tabbatar da harin da aka kai kan ma'aikatansa da jami'an tsaron na gwamnati a yankin Rumuji da ke jihar Rivers a kan hanyar East/West
"
Wasu rahotanni na nuni da cewa, maharani suna magana da iyalan mutanen da aka sace, kuma har sun nemi kudin fansa Naira miliyan 40
Ko da yake, rundunar ‘yan sandan ta ce ba ta da masaniya kan wannan batu
“Ba mu da wannan bayani, ya kamata iyalansu su zo mu yi aiki tare domin a ceto su
” Inji Nnamdi
Ya kara da cewa, ba za su yi amfani da karfin bindiga ba domin suna so su ceto wadanda aka yi garkuwa da su cikin koshin lafiya
Saurari cikakken rahoton Lamido Abubakar Sokoto daga yankin Niger Delta:




A wani bincike da ta gudanar a shekara ta 2016, hukumar lafiya a Najeriya ta ce an samu adadin yaran da suka kamu da cutar kyanda 3, 905 a jihohi hudu da suka fi fuskantar cutar
Jihohin sun hada da Borno da ke da yara 846, Yobe mai yara 2510, sai Adamawa da ke da yara 273 inda Gombe ke da yara 276
Hukumar lafiya ta duniya, WHO da hukumomin lafiya na Najeriya na karfafa batun rigakafi musamman ma a sansanonin ‘yan gudun hijira ga yara ‘yan kasa da shekaru biyar
Bayan haka mata ma idan sun taru a asibitoci kan samu wayar da kai kan muhimmancin rigakafin don kare yaransu daga cututtuka shida masu kisa ciki har da cutar kyanda
An samu wayewar kai kan kin jinin rigakafi musamman a Najeriya in aka debe sassan da ake da kalubalen tsaro na arewa maso gabas
Dubi ra’ayoyi
A ‘yan kwanakin baya ministan tsaron Najeriya Mansur Dan Ali, yayi zargin cewa akwai wasu manyan sarakunan gargajiya a jihar Zamfara dake hulda da ‘yan bindigar jihar masu kai hare-hare da satar mutane don neman kudin fansa, lamarin da ya fusatar da sarakunan jihar har suka fito suka kalubalanci ministan akan ya fito fili ya bayyana wadanda yake zargi suna da hannu a lamarin
Mai martaba sarkin Anka, Alhaji Attahiru Ahmed, shugaban majalisar masarautu ta jihar, ya ce har yanzu suna nan kan bakan su wajen kalubalantar ministan da ya bayyana sarakunan da ake zargi da mu’amulla da ‘yan bindigar
Mai martaban yace kamata yayi ministan ya zo ya ja kunnen sarakunan ko ya fadi abubuwan da suka yi, ya kara da cewa idan aka tura su bango zasu fasa kwai
To sai dai a nata bangaren, gwamnatin jihar Zamfara, zargin ta akan sarakunan ya sha bam-bam da na ministan a cewar kwamishinan lamuran kananan hukumomi Bello Muhammed Dankande
Tuni dai gwamnatin tarayya ta dakatar da ayyukan hako ma’adinai a jihar Zamfara, a daidai lokacin da rundunar sojan sama ta kaddamar da lugudan boma-bomai a maboyar ‘yan bindigar a jihar
Ga karin bayani cikin sauti daga Muratala Faruk Sanyinna

Dubi ra’ayoyi
Gwamnatin jihar Kaduna ta kafa dokar hana \fita ba dare ba rana a Kasuwan magani dake karamar Hukumar Kajuru
A cikin waata sanawa da ta firo daga ofishin mataimakin gwamnan Barnabas Yusuf Bala, yau Jumma’a, an umarci hukumomin tsaro su bi umarnin sau da kafa wajen aiwatar da dokar
Yayinda aka kuma yi kira ga al’ummar yankin su kiyaye dokar
An dauki wannan matakin ne biyo bayan kashe wadansu mutane uku jiya da maraice da ake dauka a matsayin ramuwar gayya
An yi fama da hare hare a karamar hukumar da ya yi sanadin kashe sama da mutane dari biyu tsakanin watan Oktoba shekara ta dubu biyu da goma sha takwas zuwa yau
An bayyana karamar Hukumar Kajura a matsayin daya daga cikin sassan Najeriya da aka fi fama da matsalar tsaro
A cikin sakon da aka wallafa a shafin sadarwar twitter na gwamnatin jihar ta ce dokar zata ci gaba da aiki har zuwa wani lokaci
SECURITY UPDATE: The Kaduna State Government has imposed a 24-hour curfew in Kasuwan Magani with immediate effect
Deputy Governor Barnabas Yusuf Bala has directed vigorous enforcement of the curfew and has urged citizens to comply and support peace efforts in the community @GovKaduna
Ranar Jumma’ar da ta gabata ne wadansu ‘yan bindiga suka kai hari a wani wurin shakatawa dake Kajuru suka kashe ma’aikatan aikin jinkai biyu, Faye Mooney, wata ‘yar kasar Birtaniya da kuma dan Najeriya Ogwuche, a Nigerian
Dubi ra’ayoyi
An karrama wata 'yar Najeriya mai suna Habiba Ali, a Washington DC babban birnin Amurka, kan rawar da take takawa wajen taimakawa al'umma da kare muhalli a kasarta
Kungiyar Vital Voices mai zaman kanta, wadda ke aiki da shugabannin mata don karawa mata kwarin gwiwar fitowa a dama da su a fannoni da suka hada da tattalin arziki da shiga harkokin siyasa da kuma kare hakkin mata
ita ce ta zabi mata hudu a fadin duniya domin karramasu kan muhimmiyar gudunmawar da suke baiwa al'umma

Daya daga cikin matan da wannan kungiya ta zama itace Habiba Ali, daga jihar Kaduna, wadda ta kirkiri wani kamfani dake taimakawa al'umma wajen kare muhalli, ta hanyar samar da na'urori masu amfani da hasken rana da suka hada da murhun girki, wanda mutane za su rika dafa abinci ba tare da amfani da itatuwan bishiyoyi ba

An gudanar da bikin girmama matan ne a fitatciyar cibiyar tunawa da tsohon shugaban Amurka John F
Kennedy, cikin manyan bakin da suka halarci bikin akwai tsohuwar 'yar takarar shugabancin Amurka Hillary Clinton da kakakin Majalisar Wakilan Amurka Nancy Pelosi dama sauran wasu jiga-jigan Amurka

Habiba Ali shugabar kamfanin Sosai Renewable Energy, ta yi murna kwarai da gaske da irin wannan karramawar da ta samu, wadda bata taba tunanin a iya tsawon rayuwarta za ta taba ganin irin wannna rana ba

Domin karin bayani saurari hirar Habiba Ali Da Abdoulaziz Adili Toro




Dubi ra’ayoyi
A ci gaba da neman hanyoyin da zasu bada damar wanzar da zaman lafiya, kasashen yankin tafkin Chadi sun bukaci dala biliyan 12 domin gudanar da ayyukan inga ci gaban jama’ar da matsalolin boko haram suka jefa cikin tashin hankali
Ganin cewa amfani da karfin soja kadai ba zai warware matsalolin dake da nasaba da rikicin Boko Haram ba ya sa kasashen CBLT wato Nijer, Najeriya, Chadi, da Kamaru suka fara hangen bullowa lamarin ta wasu hanyoyin na daban wadanda a karkashinsu za a dauki matakan inganta rayuwar jama’ar da wannan ala’amari ya afkawa
Kungiyar kasashen tafkin Chadi tana bukata miliyoyin Dalar Amurka a cikin shekaru biyar masu zuwa domin gudanar da ayyuukan da ta sa gaba na ci gaban jama’ar lardunan da rikicin na Boko haram ya shafa
shugabanin al’umma sun yi na’am da wannan yunkuri da suke ganin zai tayarda komadar da hare haren ta’addancin suka yiwa tattalin arzikin jama’ar yankunan da suka tsinci kansu cikin wannan hali
Saurari cikakken rahoton Souley Moumouni Barma



Dubi ra’ayoyi
Jam'iyyar APC maimulki a Najeriya ta dau alwashin ganin cewar babu wani dan adawa da zai rike wani mukami a mukaman Majalisar kasa
Dan takarar kujerar shugabancin Majalisar Dattawa Sanata Ali Ndume, ya bayyana manufar jam'iyyar ta su
Inda yake cewa jam'iyya na kan matsayi na cewar babu yadda za a yi a raba mukamai dai-dai da dai-dai ko ace jam'iyyar adawa sun samu kaso maiyawa, don kuwa jam'iyyar APC ita ke da rinjaye a Majalisar
Kuma yana ganin babu adalci ace jam'iyya ta fito ta nuna wanda take so a zaba don maye gurbin shugaban Majalisar Dattawa ko ta Wakilai, akwai bukatar a bar 'yan Majalisun su zabi abin da suke ganin shine yafi dacewa da kasa
Ya bayyana cewar idan har Allah ya sa aka kammala zaben, kuma ya yi nasara yana kira da abokan takarar shi da su dauki kaddara, kamar yadda idan bai samuba zai dauki kaddara, haka kuma ya yi ma duk wanda aka zaba mubaya'a
Ga kadan daga cikin hira da Sanata Ali Ndume

Dubi ra’ayoyi
Yanzu haka mahalarta taron manoma na Najeriya daga fannoni daban-daban sun dukufa sosai wajan ganin sun gano dabarun da za a bunkasa harkokin noma da kuma tattalin arzikin kasar
A jiya Talata aka fara taron majalisar manoma ta Najeriya karo na 43 a Umuahiya hedikwatar jihar Abia da ke kudu maso yammacin Najeriya, don inganta noma da kuma bunkasa tattalin arzikin kasa
Da yake jawabinsa a gurin taron, Dakta Aminu Babandi, wanda ya wakilci Dakta Mohammed Bello Umar, babban Sakataran Ma’aikatar Noma na Tarayya ya ce, dole ne a bunkasa noma tare da tabbatar da cewa mun kirkiro shirye-shiryen da za su samu goyon baya a matakan jihohi da kuma tarayya
Babandi ya kuma kara da cewa suna duba gurare guda uku inda za su fi mayar da hankali
Shima Kwamishinan Noma na jihar Abia, Barista Chinedum Elemchi, ya bayyana farin cikinsa lokacin da yake jawabin bude taron, inda ya ce gwamnati tasha kaddamar da shirye-shirye a kokarinta na inganta harkar noma a duk fadin kasar
Sannan ya kuma ce ya kamata a tattaro sakamakon wadannan shirye-shiryen don dubasu da kyau domin bunkasa tattalin arziki da kuma samar da aikin yi
Haka kuma taron ya samu halartar mutane daga fannoni daban daban na rayuwa a kokarin da ake na tsara dabarun inganta noma don bunkasa tattalin arzikin kasar
Saurari cikakken rahoton Alphonsus Okoroigwe:


Dubi ra’ayoyi
Hukumar wanzar da zaman lafiya da sasanta al’umma a jahar Pilato ta shirya taron bita wa ‘yan jarida kan yadda zasu gudanar da aikinsu da zai taimaka wajen samar da zaman lafiya, maimakon ruruta wutar rikici
Taron bitar wanda ya sami tallafin ofishin jakadancin kasar Amurka a Najeriya, ya kara tunatar da ‘yan jarida daga kafofin watsa labarai na ciki da ketare kan muhimmancin hadin kan al’umma
Shugaban hukumar wanzar da da zaman lafiya a jahar Pilato, Joseph Lengman yace ‘yan jarida na da gagarumin gudummowa wajen samadda zaman lafiya da bukasar kasa
Mahalarta taron da Sashen Hausa ya yi hira da su sun bayyana cewa, sun karu sosai
Saurari cikakken rahoton Zainab Babaji

Dubi ra’ayoyi
Kungiyoyin rajin shugabanci nagari da wanzar da dimokaradiyya na gudanar da tarukan mahawara domin samar da wani daftari da za su bibiyi yadda gwamnatocin za su magance matsalolin da ke damun al’uma a sassa daban daban na kasar

Hakan na zuwa ne, yayin da ake shirye-shiryen bukukuwan rantsar da sabuwar gwamnati a matakan tarayya da na jihohi a Najeriya a ranar 29 ga watan gobe na Mayu
Kungiyar wayar da kan Jama’a akan harkokin dimokaradiyya ta Organization for Community Civic Engagement hadin gwiwa da kungiyar National Endowment for Democracy suka shirya taron mahawarar tare da tattaunawa akan batutuwan da suka shafi makomar rayuwar al’uma a matakai daban- daban
Masana da masu sharhi akan fannoni daban-daban ne suka gabatar da Makala

Hakan dai na zuwa ne a dai-dai lokacin da mata ke korafi kan yadda maza ke mamaye madafun iko a fagen siyasar najeriya
Babban fata dai shi ne wannan sabon salon yunkuri na kungiyoyin ya haifar da sakamako mai alfanu
Saurari cikakken rahoton Mahmud Ibrahim Kwari domin karin bayani:


A Najeriya, malaman addinin Musulunci na cikin gida da waje daga Mazhabobin Sunni da Shi'a 50 ne suka halarci wani taro na kokarin gano bakin zaren rashin tsaro da ma wasu dalilai da suka jibanci tashe-tashen hankulan jama'a ,musamman ma matasa saboda su ba da shawarwari ga mahukunta a kasar
Malaman sun mayar da hankali ne kan matsalolin da suka kama daga ayyukan ta'addanci da sace mutane a yi garkuwa da su domin samun kudin fansa da ya ki ci ya ki cinyewa a jihohin Arewa irinsu Zamfara da Kaduna da Katsina da Jihar Binuwai kuma yake kokarin mamaye kasar

Daya cikin Shugabanin Cibiyar yada kyakyawar fahimta tsakanin mabiya addinai, Mohammaed Nuraini Ashafa, ya ce hankalin kowa a tashe yake saboda rashin tsaro
Shugabanin Musulunci sun fito su yi hobbasa wajen samo hanyoyi da za su taimaka wa mahukunta wajen magance matsalolin tsaron da ya ke addabar kowa da kowa
Malaman sun fito da muhimman batutuwa 12 da a ganinsu ke haddasa rashin jituwa, da rashin yarda da juna a cikin al'umma, wadanda a cewarsu, su ne son zuciya, rashin gaskiya da kin neman sanin addini
Shaihin Malami a fannin zamantakewa da zaman lafiya, kuma ba’amurke dan asalin kasar, Masar Farfesa Amir Abdallah, ya ce idan ana samun matsaloli da ke taba rayuwa da zamantakewan mutane, dole ne mutane za su nuna damuwa ta hanyar bijirewa da ka iya kawo tashin hankali a kasa, amma idan akwai fahimtar inda matsalolin suka samo asali za a iya dakile su



Dubi ra’ayoyi
Kungiyar ‘yan wasan kwallon kafar Najeriya mata, ta Super Falcons, sun mamaye gasar cin kwallon kafar mata ta Afirka, wadanda suka lashe kofin wasan har sau tara tun alif 1991
Amma ‘yan wasan na korafi kan karancin albashi, da biya ba a kan lokaci ba, haka kuma ana nuna musu banbanci da takwararsu kungiyar kwallon kafa ta maza
Kungiyar dai ta lashe kusan duk gasar kwallon Afirka ta mata da ake yi tun alif 1991, inda ta lashe wasanni tara cikin wasanni goma sha daya da aka yi
Toochukwu Oluehi, mai shekaru 31 itace babbar mai tsaron ragar kungiyar mata ta Najeriya, Super Falcons
Ta ce “Mune muke kawowa ‘kasa daukaka
Saboda haka, ya kamata su duba kungiyar matan, su kuma yi kokari su mayar da hankali kansu, su bar mayar da hankali kan maza kawai
‘Yan kungiyar maza suna samun kudi fiye da kungiyar mata
”
Kungiyar matan sunfi dogara da gwamnati wajen samun kudi fiye da kugiyar maza ta Super Eagles, wadanda suka lashe gasar Afirka uku kacal
Maza na samun tallafi daga kamfanoni, kuma anfi zuwa wasanninsu
Dubi ra’ayoyi
Kungiyar matasa ta Fulani makiyaya a Najeriya tace zata ci gaba daba gwamnatin tarayya goyon baya wajen bankado bata gari a kasar, in har hukumomi na neman shawara daga ardodin dake shugabantar al’ummar Fulani
A wani taron manema labarai da kungiyar matasan Fulani ta Jonde Jam ta kira a birnin Jos, Shugaban kungiyar Alhaji Saidu Maikano ya fara ne da bayyana rashin jin dadin kungiyar, kan yadda ake fadawa rugagen Fulani da sunan hallaka ‘yan ta’adda
Maikano ya kuma bada shawara ga al'ummar yankunan, da neman gwamnatin tarayya ta bada tallafi ga makiyaya da suka yi asarar dukiyoyinsu, kana da fito da tsari da kudin zasu shiga hannun wadanda ibtila’in ya shafa
Shugaban Kungiyar Fulani ta Miyetti Allah, reshen karamar hukumar Bassa a jihar Pilato, Umar Abdullahi Dakare yace rikicin ya kasa kawo karshe, saboda shugabannin dake karban irin wannan tallafi basa ba wadanda suka yi asara
Najeriya dai na fama da matsalolin tsaro wanda ke damun daukacin al’ummar kasar, suke kuma neman mafita
Zainab Babaji ta hada muna wannan rahoton

Dubi ra’ayoyi
Jama'ar birnin Gombe sun ga wani abin tashin hankali bayan da wasu bugaggu da giya, wadanda ake kyautata zaton jami'an tsaro ne ma, su ka markade 6 daga cikin mambobin kungiyar BB da ke macin Easter a birnin Gombe
A wani al’amari mai tayar da hankali, wasu bugaggu da giya, wadanda ake kyautata zaton jami’an tsaro ne, sun markade wasu ‘yan Boys Brigade (BB), lokacin da su ke macin ranar Easter jiya Lahadi a birnin Gombe, hedikwatar jahar Gombe, inda ya zuwa yanzu shida daga cikin yaran su ka mutu


Su ma bugaggun jami’an tsaron da su ka markade yaran an kashe su, a cewar wani jami’in kungiyar ta BB wanda ya shaidi al’amarin


Sakataren Majami’ar ECWA na Jahar Gombe, Rev
Adamu Dauda, wanda ya je asibitin ya gane ma kansa
Ya tabbatar da mutuwar ‘yan BB din guda shida, a yayin da kuma wasu ashirin da shida kuma ke samun jinya saboda raunukan da su ka ji sanadiyyar yin ta kansu da bugaggun jami’an tsaron su ka yi
Saidai ya zuwa lokacin da aka turo wannan rahoton, jami’an tsaro ko rundunar ‘yan sandan jahar ba ta ce komai kan batun ba
Ga Abdulwahab Muhammad da cikakken rahoton:

Dubi ra’ayoyi
'Yan makwanni bayan ayyana Gwamna Aminu Waziri Tambuwal na jam'iyyar PDP a matsayin wanda ya sake cin zaben gwamnan jahar Sakkwato, jam'iyyar APC ta fara kuruwar cewa an fara ma 'ya'yanta bita da kulli
Babbar jam’iyyar adawa a Sakkwato, APC, ta zargi jam’iyya mai mulki da huce haushin cin zabe da kyar kan wasu ma’aikatan gwamnatin jahar
APC ta ce binciken da ta gudanar ya nuna cewa wannan lamari na uzzura wa ma’aikatan gwamnati da ake zargin sun goyi bayan jam’iyyar ta APC a zaben da ya gabata, ya fi Kamari a wasu manyan ma’aikatun gwamnati, da kuma kananan hukumomi
Abin bai tsaya ga ma’aikatan gwamnati ba, ya zarce har ya zuwa ‘yan kasuwa da ma daidaikun jama’a ta hanyoyi daban-daban
Shugaban jam’iyyar APC din na jahar Sakkwato, Isah Sadiq Achida, ya kuma yi jawabi ga wani taron manema labarai domin kokawa akan lamarin
Ya ce wannan bi ta da kullin siyasa ya hada da rike albashi da sauya wuraren aiki ko kuma cire su daga irin aikin da su ke yi ba tare da ba su wani aikin na dabam ba, duk da zummar dai a kuntata masu, saboda zargin sun goyi bayan APC a zaben da ya gabata
Alhaji Achida ya ce, “ Abubuwan sun kai har inda aka hana talakawa diban ruwa a rijiyoyin da aka gina da kudaden al’umma; an hana wasu ‘yan kasuwa su baje haja a kasuwanni, an kuma kwace ma wasu shuguna ba don sun aikata wani laifi ba, ba don rashin biyan haraji ba
”
To sai dai bangaren gwamnatin jahar ya musanta akasarin zarge-zargen, duk da yake, a ta bakin wani tsohon dan majalisar dokoki kuma mashawarci na musamman ga gwamna, Bello Malami Tambuwal, aikin gwamnati ya na iya kai mutum a ko ina
Ya ce duk lokacin da aka samu sabuwar gwamnati sabbin shugabannin kan nada wasu amintattu da za su taimaka masu
Ya ce dama shi aikin gwamnati ya gaji haka
Hasali ma, in ji Malami, akwai wasu bayanannun ‘yan APC din da har yanzu su na daiki tare da gwamna
Ga Murtala Faruk Sanyinna da cikakken rahoton:

Shugaban Najeriya, Muhammadu Buhari, ya nemi da a kai zuciya nesa a rikicin da ke faruwa tsakanin al’umar Jukun da Tiv a jihar Taraba da kuma wanda ke faruwa a Adamawa tsakanin Fulani, Gejon da Bachama
Buhari ya bayyana hakan ne a wata sanarwa dauke da sa hannun mai magana da yawunsa, Garba Shehu, wacce Muryar Amurka ta samu, inda ya nuna alhininsa dangane da wadannan rikice-rikice da ke faruwa
“Tashin hankali da zubar da jini, ba zai amfani kowa ba, kuma abu ne da ba za mu lamunta ba, muna kuma Allah wadai da su, musamman a daidai wannan lokaci da ake bukuwan Easter
”
Buhari ya kara da cewa, kamar yadda sanarwa ta nuna, “tashin hankali ba shi ne maslaha ga rashin jituwa da muke samu a tsakaninmu
”
Sanarwar ta kara da cewa, shugaba Buhari ya umurci wata kungiyar addini, wacce ta yi nasarar dinke rashin fahimtar da ke tsakanin al’umomi daban-daban a jihar Pilato, da ta yi aiki da hukumomin tsaro domin sasanta rikicin Kaduna, Taraba da Adamawa
Sannan ya umurci, hukumar ba da agajin gaggawa ta NEMA da hukumar kula da ‘yan gudun hijira, da su dukufa wajen tallafawa wadanda rikicin ya shafa
Ya kuma ce, tuni dakarun kasar suka yi nasarar, maido da zaman lafiya a tsakanin al’umomin wadannan yankuna

Kungiyar kwadago a Najeriya NLC, ta yi kira ga shugaban Najeriya Muhammadu Buhari, da ya tabbatar da an hanzarta aiwatar da biyan albashi mafi karanci a kasar
A cewar, kungiyar wacce ta bayyana hakan a wata sanarwa da ta wallafa a shafinta na Twitter a jiya juma’a, dauke da sa hannu Sakatare Janar dinta, Dr
Peter Ozo-Ezen, “muna yabawa shugaban kasa” da ya sanya hannu a dokar, amma akwai bukatar a ga an hanzarta biyan albashin
“Muna amfani da wannan dama, domin mu yi kira da a gaggauta aiwatar da wannan doka, lura da cewa an jima ana ja-in-ja har na tsawon kusan shekaru biyu
”
Kungiyar ta kara da cewa, “muna kira, musamman ga gwamnatin tarayya da jihohi, da su gaggauta tattaunawa da kungiyoyi masu ruwa da tsaki, kan tasirin da wannan sabuwar doka za ta yi,” a matattakalar biyan albashi
A ranar Alhamis din da ta gabata ne, shugaba Muhammadu Buhari ya sanya hannu a dokar karin albashi mafi karanci a Najeriyar
Dubi ra’ayoyi
Rundunar dakarun hadin gwiwa na kasashen tafkin Chadi, sun hallaka mayakan Boko Haram 39 a wani gumurzu mai zafin gaske da suka yi
Dakarun na rundunar kawancen kasashen yankin Tafkin Chadin, sunyi wani fafatawa ne mai zafi a yankin kan iyakar Najeriya da Chadi
Fafatawar da Runduna ta biyu a bangaren Chadi da Runduna ta uku a bangaren Najeriya suka kaddamar na farautar neman yan ta'addan mai take “Operation Yancin Tafki” Ya yi sanadiyyar halaka mayakan Boko Haram 39 a kauyen Cross Kauwa dake dabda tafkin Chadi
Wata sanarwa da sojojin suka aikewa Muryar Amurka, mai dauke da da hanun Kanar Ezindu Idima, ta ce a bangaren su, sojoji 20 sun Sami raunuka
Dakarun Hadin gwiwar kazalika sun kuma sun kwato motocin yaki biyu da wasu manyan bindigogi na harbo jiragen sama da kuma karin wasu bindigogi masu sarrafa kansu da harsasai masu yawan gaske
Tuni dai babban Hafsan Hafsoshin Rundunar tsaro na Chadi Janaral Tahir Erda da Babban Hafsan sojin kasa na kasar suka tsallako kan iyakar Najeriya, inda suka je har Kinnasara a bangaren Monguno don jinjinawa dakarun
Janar Also Erda ya kuma nemi dakarun da su gaggauta kawo karshen ta'addancin na Boko Haram Akan lokaci
Domin karin bayani saurari rahotan Hassan Maina Kaina

Dubi ra’ayoyi
Gwamnatin Najeriya ta ce ta yi na’am da hukuncin da kotun da’ar ma’aikata ta yankewa tsohon Alkalin Alkalai Walter Onnoghen
Kotun da’ar ma’aikata ta kama Walter Onnoghen da laifin mallakar dukiyar da ta zarce hankali, kuma aka kwace ta aka mayar ga gwamnatin tarayyar Najeriya
Haka kuma an sauke shi daga mukaminsa tare da hana shi rike kowanne irin mukami har sai bayan shekaru 10
Gwamnatin tarayya ta fito fili ta goyi bayan hukuncin da aka dauka akan Alkalin Alkalai, tana mai cewa wannan babban darasi ne ga sauran Alkalai da lauyoyi da sauran ‘yan kasa wadanda za a iya kamawa da laifukan cin hanci da rashawa
Tun farko dai Majalisar masu shari’a ce ta baiwa shugaba Buhari shawara kan ya sauke Alkalin Alkalai daga kan aiki, domin a kare mutuncin shari’a da mutuncin ‘kasa
Domin jin cikakken rahotan saurari rahotan Umar Faruk Musa

Dubi ra’ayoyi
A yau Juma’a mabiya addinin kirista a fadin duniya ke gudanar da bukukuwan Easter, don tunawa da mutuwa da tashin Isa Almasihu
A ranar Juma’ar Easter, mabiya addinin kirista sun yi imani da cewa rana ce da aka kashe Yesu Almasihu, wanda tashinsa daga matatattu ya kasance sanadin ceto daga hallaka da kuma alkawarin rayuwa na har abada da kaucewa shiga wutar jahannama ga duk wanda yayi imani da Isa Almasihu
Rabaran Bakari Ibrahim ya ce Easter na cikin ginshikan koyarwa da abin da mabiya addinin kirista suka fi bada fifiko a kansa
Mabiya addinin Kirista a fadin duniya kan gudanar da bikin Easter daga ranar Juma’a zuwa Litinin, kuma sau daya a kowacce shekara domin tunawa da mutuwa da tashin Yesu Almasihu, sai dai ba wai suna bikin rana ko lokacin da ya mutu bane
Madam Lami Ibrahim dake koyarwa a cibiyar tauhidi a birnin Jos ta ce Easter na da muhimmanci sosai a rayuwar kirista
Domin karin bayani saurari rahotan Zainab Babaji

Dubi ra’ayoyi
Shugaban Muhammadu Buhari ya sa hannu kan sabuwar dokar mafi karancin albashi a Najeriya
Shi dai wannan kuduri da yanzu ya zama doka, zai nuna a sabon tsarin biyan ma’aikatan Najeriya albashinsu
Tun farko dai Majalisa ta amince da dokar biyan mafi karancin albashi na N30,000
Wasu gwamnonin jihohi dai sun nuna rashin amincewarsu da wannan doka, suna mai cewa ba zasu iya biyan ma’aikatansu mafi karancin albashi na N30,000 ba
Fadar shugaban Najeriya ta fitar da sanarwar dake cewa shugaba Buhari ya sanya hannu a sabuwar dokar mafi karancin albashi
Daga yanzu N30,000 ne mafi karancin albashi
Bayan dogon lokaci da kungiyoyin kwadago suka dauka suna neman Majalisun Najeriya su amince da kudirin dokar mafi karanci albashi ta N30,000 yanzu haka fadar shugaban kasa dsa ‘yan Majalisun sun amince
Majalisar Dattawan Najeriya ta bi sahun takwararta ta Wakilai wajen amincewa da kudirin dokar Naira dubu talatin a matsayin albashi mafi karanci da za a biya ma’aikaci, bayan an kwashe lokaci mai tsawo ana gwagwarmaya da kungiyoyin kwadago
Dubi ra’ayoyi
A wani taron manema labarai da hukumar ta kwastan ta gudanar ta ce muggan kwayoyin tramadol da codeine da aka haranmta shigowa da su ba tare da takardar hukumar NAFDAC ba, sun kai na fiye da naira miliyan 250
Dr Mohammmed Ali shine kwanturola mai kula da wannan shiya ta daya dake Legas kuma ya yi Karin haske akan kame kame da hukumar ta kwastan din keyi, ya ce yanzu haka akwai kaji da sauran abubuwan da aka kama, irinsu kwayoyi da aka haramta shigowa dasu da Mai da iniyan hemp ko wiwi duk an kama kuma ana ci gaba a kama duk wasu kayan da aka haramta shigowa asu cikin gida
Sha ko sayar da muggan kwayoyi dai abu ne daya zama ruwan dare a tsakanin matasa, don haka wakilin Muryar Amurka ya tambayi wasu mazaunan legas yarda sukaji da wannan kamu na muggan kwayoyin da akayi, a cewar wani matashi yaji dadin wannan mataki da kwastan ta dauka na kama muggan kwayoyi a kasa, hakan zai taimaka wajen rage muggan kwayoyi a kasa,don haka wannan abin yabawa ne matuka
Sauran kayayyakin da kwastan din ta kama dai sun hada da motoci na alfarma da kayan gwanjo
Saurari rahotan Babangida Jibrin daga Legas


Dubi ra’ayoyi
Mata a Najeriya sun fito don kalubalantar Gwamanatin Shugaba Mohammadu Buhari, inda su kace suna kira da ya tuna da su a lokacin da zai nada mukamai a sabuwar Gwamnatin sa, kaman yadda ya yi alkawali
Jagorar Kungiyar Binta Kasimu ta ce hakki ne akan Baba Buhari ya yi wa mata adalci, domin yadda maza suka fito suka yi layi a lokacin za6e haka mata suka fito su ma

Ita ma Honarabul Halima Hassan Tukur ta ce abin da Mulki ya gada shi ne a fito a nema kuma sun fito kwansu da kwarkwatar su, su fadi wa duniya domin a ba mata goyon baya su nemi mukamai kamar kowa

Mai ba mata Shawara Barista Ebere Izendu ta ce nan gaba kadan Mata daga jihohi 36 na kasar za su fito zuwa fadar shugaban Kasa, don kai ziyara ga Uwargida Aisha Buhari da matar Mataimakinsa Dolapo Osinbajo, saboda su nemi goyon bayansu domin a basu mukaman Gwamnati kamar yadda za a ba maza
Ta ce lokaci yayi da za a dama da su saboda kasa ta yi kyau ta zama abin alfahari ga al'ummar kasar

Medina Dauda daga Abuja ta aiko muna da wannan rahoton

Dubi ra’ayoyi
Shiek Abdullahi Bala Lau shugaban kungiyar Izala ta kasa a Najeriya, a wata zantawa da yayi da shashen Hausa na Mauryar Amurka, lokacin wata ziyara da suka kai kasar Amurka
Ya bayyana irin gudunmawar kungiyar su ga matsalolin tsaro a Najeriya
Ya bayyana cewar sukan gana da shugaban kasa Muhammadu Buhari don bashi shawarwari akan hanyoyin da za’abi don kawo karshen kungiyar ‘yan ta’adda ta Boko Haram, da ma mayakan dake sace jama’a don neman kudin fansa a jihohin Zamfara, Kaduna harma da Katsina
Ya kara da cewa kungiyar ta su a mtsayin kungiya mai zaman kanta ba kungiyar siyasa bace, amma sukan duba cancanta wajen zaben shugabannin, da kuma umurtar magoya bayansu akan wanda zasu zaba, ya kara da cewa ko a gaba idan ‘yan takara suka tsaya zasu duba don ganin wanda ya cancanta a zaba da kuma kira ga dukkan musulman Najeriya da su zabi wanda kungiyar ta aminta da shi

Dubi ra’ayoyi
Yanzu haka mutanan da suke zirga zirga daga Kaduna zuwa Abuja ta jirgin kasa, sun koka saboda wahalar da suke sha wajan siyan tikitin jirgin sakamakon yawan mutane da suke bukatar siyan sa
Yayin matsalar garkuwa da mutane don neman kudin fansa ta zama babban dillanci a Najeriya, hakan ya sa hanyar zirga-zirga ta mota ya ragu, hada-hadar jirgin kasa kuma ta habaka
Mutane kan yi dandazo a tashar jirgin kasa domin neman tikiti sakamakon wahalar da ake sha kafin a samu, wanda har ya sa ma’aikatan suka sauya jadawalin yadda za’a rika karbar tikitin jirgin
Wani matafiyi ya ce sufurin jirgin abu ne da ya kamata ya kawo sauki, amma kuma sai aka samu akasin haka
Sai dai wata mai hawa jirgin, Amina Gani, ta ce ma’aikatan tashar jigin suna bukatar horo na musamman don tafiyar da aiki yadda ya kamata
A daya gefen kuma, kokarin da ake yi na shawo kan matsalar tsaro da garkuwa da mutane, rundunar sojin Najeriya ta ce ta tura jami’anta jihohin Kaduna, Katsina da Zamfara domin samar da tsaro
Saurari cikakken rahoton Hauwa Umar daga Abuja:


Dubi ra’ayoyi
Shugaban kungiyar Kiristocin Najeriya, Rev
Dr
Samson Ayekunle, ya kai ziyar sansanin 'yan gudun hijira na Cocin EYN a unguwar Wulari da ke Maiduguri babban birnin jihar Borno, inda ya ba da tallafi ga 'yan gudun hijirar da ke sansanin
Kungiyar Kiristocin Najeriya CAN, ta ba da gudumuwar kayayyakin abinci da kuma kekunan dinki ga 'yan gudun hijira da rikicin Boko Haram ya raba da muhallansu, inda suke samun mafaka a sansanoni 'yan gudun hijira da ke Cocin EYN a garin Maiduguri
Kungiyar ta ba da gudumuwar buhunhunan shinkafa guda 500 da kekunan dinki guda 50 da kuma tsabar kudi Naira miliyan7 don taimakawa 'yan gudun hijirar da adadinsu ya kai kusan mutum 3000
Shugaban kungiyar Kiristocin Najeriya, Rev
Dr
Samson Ayokunle, ya mika wannan gudumuwa yayin da ya ziyarci sansanin
Sananna ya yi kira da shugabanin al’umma da wakilan gwamanti da su kasance masu gaskiya kuma masu kishin kasa fiye da abin da za’a samu don su tona aisirin wadannan tsiraru da ke cikin al’umma don sauran mutane su ci gaba da gudanar da rayuwarsu cikin kwanciyar hankali
Shi ma shugaban cocin EYN da ke unguwar Wulari a Maiduguri, Rev
Bitrus Mahmuda, ya ce mutane da dama suna cikin damuwa saboda wasu an kashe mazajansu wasu kuma ‘ya ‘yan su, sannan ya yi kira da gwamnati da ta kai masu dauki
Saurari cikakken rahoton Haruna Dauda Biu daga Maiduguri:

Dubi ra’ayoyi
Gwamnatin jihar Nasarawa tace ta dauki tsauraran matakan tsaro a yankin karamar hukumar Akwanga, bayan wani rikici da yayi sanadin rasa rayukan mutane goma sha shida a karshen makon jiya
Lamarin ya auku ne a wani kauye mai suna Wuman, dake kusa da Andaha a karamar hukumar Akwanga, yayinda al’ummar Mada ke wani biki
A cewar wani ganau da ya bukaci in sakaya sunansa, mutane goma sha shida ne ‘yan bindigar suka harbe har lahira
Shugaban Kungiyar Miyetti Allah na jahar Nasarawa, Alhaji Muhammad Hussaini ya yi kira ga hukumomi su gudanar da bincike don gano wadanda suka aikata kisan, a kuma hukunta su
Komishinan yada labaran jahar Nasarawa, Muhammad Jamil Zakari ya bayyana cewa, tuni gwamnati ta tura jami’an tsaro a yankin
Saurari cikakken rahoton Zainab Babaji

A Najeriya, sama da shekaru goma kenan, da dakarun kasar suke ta fafatawa da mayakan kungiyar Boko Haram mai ta da kayar baya, musamman a arewa maso gabashin kasar
Jihar dai da ta fi fuskantar hare-haren kungiyar, ita ce ta Borno, lamarin da ya yi mummunan tasiri akan tattalin arzikin yankin
Wannan tasiri na koma-baya da aka gani musamman a ‘yan shekarun da suka gabata, ya jefa al’umar yankin musamman ‘yan kasuwa cikin halin ni-‘yasu
Bincike ya nuna cewa, fannini da dama na harkokin kasuwanci a jihar ta Borno, sun fuskani koma baya matuka
Koda yake, ba a kare a wuri guda ba, domin yayin da wasu bangarorin kasuwanci suka farfado, wasu kuwa har yanzu akwai sauran jan aiki a gaba
Gwoza, ita ce karamar hukumar farko da ‘ya’yan kungiyar ta Boko Haram suka taba kwacewa, an kuma taba rufe babbar kasuwa garin, sanadiyyar hare-haren kungiyar, ko da yake, al’amura sun daidaita domin tuntuni aka bude kasuwar
“A gaskiya lokacin da aka rufe kasuwar nan mutane sun shiga damuwa, a lokacin da jarrabawa na Boko Haram ya same mu, an rufe kasuwar nan saboda kada su samu dama su zo su abkawa mutane
” Inji tsohon shugaban karamar hukumar ta Gwoza, Alhaji Abdullahi
Ya kara da cewa, “amma da ikon Allah da sojoji suka tsaya tukuru, mutanenmu sun koma gida, kasuwan nan bude ta, a Gaskiya yanzu kasuwr tana cika makil
”
Sai dai ba kamar ‘yan kasuwar ta Gwoza ba, fannin sarrafa burodi ya shafu matuka, kuma har yanzu a cewar shugabansu, Malam Bukar Mustapha, harkar gasa burodi, ba ta dawo yadda take ba
“Kafin zuwan wannan matsalar tsaro, muna da gidajen burodi da suka kai 500… amma yanzu ba su fi 150 ba
” Inji Mustapha
Ya kara da cewa, hare-haren da aka kai a yankunan “Bama, Gamboru Ngala, Gwoza, Damboa, Monguno da Damasak,” har yanzu babu wanda ya samu karfin tasowa



Rahotanni daga Kamaru na cewa, jami'an tsaron kasar sun kamu wasu 'yan Najeriya 30 da suka shiga yankin kasar, mafi aksarinsu mata da yara kanana
Jami’an tsaron sun ce tsare sun mutanan ne a wata mota kirar bas, a lokacin da ta ketara zuwa cikin iyakar kasar a ranar Asabar din da ta gabata
Sun ce mutanen, sun fito ne daga yankin Gamborou Ngala, wani yankin da ya taba fadawa karkashin ikon kungiyar ta Boko Haram
Shugaban rundunar ‘yan sandan yankin Arewa mai nisa a kasar ta Kamaru, Shettima malla Abba, ya ce a lokacin da aka tsare motar da ke dauke da ‘yan Najeriyan, sun ga wasu alamu tattare da mutanen da suka dasa shakku a zukatansu
“Mun tsare mutanen ne, saboda sun gaza nuna wata shaidar iznin shiga kasar, sannan sun kasa ba da sunayen mutanen da suka ce za su kai wa ziyarar a kasar ta Kamaru, sannan sun fito ne daga yankin da ‘yan Boko Haram ke da tasiri
” Inji Shettima
Dalilin Kama Mutanen
Sai dai jami’in ‘yan sandan, bai ba da wata shaida da ke nuna cewa ‘yan Najeriyar, na da alaka da kungiyar ta Boko Haram ba, amma ya ce, ba sa sako-sako da irin wannan batu
Ya kara da cewa, a baya, ‘yan kungiyar ta Boko Haram, sukan bat da kama a matsayin fasinjoji, ko ‘yan kasuwa ko kuma malamai, inda sukan kai hare-hare a kasar ta Kamaru, sannan dadin-dadawa, kungiyar kan yi amfani da ‘yan mata ne wajen kai hare-hare
Ya zuwa lokacin hada wannan rahoto, hukumomin Najeriya ba su ce uffan ba, dangane da tsare mutanen ba
Gwamnan Arewa mai nisa a kasar ta Kamaru, Midjinyawa Bakari, ya ce hare-haren Boko Haram sun ragu matuka a ‘yan watannin nan, saboda irin tsauraran matakan tsaro da suke dauka
Amma ya yi gargadin cewa, ‘ya’yan kungiyar, kan yi amfani da duk irin damar da suka samu, musamman a lokutan da mutane ke tafiye-tafiye domin halartan bukuwa na addini ko kuma a lokutan hutu
“Na umurci ‘yan sanda da sojoji, da su tsaurara matakan tsaro aknan iyakar kasar, a daidai lokacin da al’umar kasar ta Kamaru ke shirin fara ayyuka na addini, kamar lokacin watan azumi da za a fara a ranar biyar ga watan Mayu, da kuma ranar ma’aikata ta duniya da za a yi a ranar daya ga watan na Mayu, da kuma bikin da za a yi na kasa a ranar 20 ga watan Mayu, ‘yan kungiyar ta Boko Haram, kan yi amfani da wadannan lokuta domin kai hare-harensu a masallatai da kasuwanni
” Inji Midjinyawa Bakari
Har ila yau, gwamnan na Arewa mai nisa, ya dangana karuwar samun zaman lafiyan da aka gani, ga irin ayyukan da dakarun hadin gwiwa na kasashen Kamaru, Chadi, Nijar da Najeriya ke yi a yankin Tafkin Chadi
Shigar ‘Yan Boko Haram Kasar Kamaru
Tun shekaru shida da suka gabata, kungiyar Boko Haram ta tsallaka cikin Kamaru daga Najeriya, inda ta rika kai hare-hare, bayan da dakarun Kamarun suka fara taimakawa takwarorin aikinsu na Najeriya wajen yaki da ayyukan ta’addanci
Hukumomin kasar sun ce, akalla ‘yan kasar Kamaru 1,500 suka rasa rayukansu sanadiyyar hare-haren kungiyar
Najeriya tare da hadin gwiwar wasu dakarun ketare, sun yi nasarar kwato mafi aksarin yankunan da suka fada karkashin ikon kungiyar ta Boko Haram, lamarin da ya sa aka samu saukin hare-harenta
Amma a ‘yan watannin baya, kungiyar ta kara zafafa hare-harenta a yankunan arewa maso gabashin Najeriyar


Dubi ra’ayoyi
Shugaban kwamitin labaru na majalisar wakilan Najeriya Abdulrazak Namdas, ya ce majalisar za ta dauki matakai don kaucewa shirin Amurka na sanya kafar wando daya, da kasashen da mutanen su kan shantake bayan karewar izinin zaman su na gajeren zango
Namdas a zantawa da Muryar Amurka, na magana ne kan shirin gwamnatin shugaba Donald Trump, na daukar matakai masu tsauri wajen ba da “VISA” ga ‘yan kasashen da jama’ar su kan shantake a Amurka bayan karewar izinin
Cikin kasashen da matakin na Fadar WHITE HOUSE zai shafa, akwai kasashen Afurka 5 da su ka hada da Najeriya, Chadi, Saliyo, Eritrea da Laberiya
Matakan da Amurka ke shirin dauka sun hada da takaita izinin zaman ko tsaurara samun izinin, da kuma daukar karin matakan zafafa hanyar samun “VISA” ta dalibai da masu zuba jari
Majalisar wakilan Najeriya, inji Namdas za ta bi matakan wayar da kan masu shiga Amurka daga Najeriya don mutunta ka’idar izinin shiga kasar, don gudun kar hakan ya jawo rudanin diflomasiyya tsakanin kasashen biyu
Namdas na da ra’ayin cewa mutuncin ‘yan Najeriya ya farfado karkashin gwamnatin shugaba Buhari
Ga rahoton Nasiru Adamu El-Hikaya

Dubi ra’ayoyi
Shuwagabannin Kugiyar Izala ta kasa a Najeriya sun kawo ziyara kasar Amurka, inda suka yada zango a sashen Hausa na Muryar Amurka
Mun fara da tambayar Sheik Bala Abdullahi Lau, makasudin wannan ziyarar tasu
Inda yace sun kawo wannan ziyarar ne bisa gayyatar da kungiyoyin musulunci suka yi musu, don yada da'awa da kuma ganin yadda addinin Islama ke kara samun karbuwa a idon duniya
Yayi bayani da cewa sun ganema idon su irin nasarar da addinin ke samu a kasar, da kuma ganin yadda ake gudanar da taimakawa musulmai mazauna da 'yan kasar
Kungiyar Izala ta dau alwashin taimakawa, da kuma ganin ta bada gudunmawa don ganin addinin ya samu karbuwa, da kuma kokarin yada koyarwar addinin Islama
Kamar yadda sauran duniya ke kallon addinin a matsayin addinin da bai son zaman lafiya
Sheik Bala Lau, ya kara da cewa, addinin Islama addini ne da yake koyar da zaman lafiya da kaunar juna, ba wa mabiya addinin ba kawai harma da mabiya wasu addinai
Dubi ra’ayoyi
Hukumomin kasar Kamaru sun tsare wadansu 'yan Najeriya guda talatin da suka ketara kan iyaka, ranar Asabar bisa tunanin suna da alaka da kungiyar Boko Haram
'Yan sanda sun ce gungun mutanen wadanda galibi mata ne da kananan yara, basu nemi izinin ketara kan iyakar ba, basu kuma da katunan shaidar tantancewa, yayinda suka kasa amsa tamabayoyin da aka yi masu
Jami'an tsaron kasar Kamaru sun ce sun hango motar safa dake dauke da mutanen, da aka tsare ne yayinda suke ketara kan iyakar daga Gamborou Ngala, inda kungiyar Boko Haram take da karfi a lokutan baya
'Yan sanda a Maroua sunce suna gudanar da bincike domin tantance mutanen da kuma sanin dalilansu na shiga Kamaru
Kawo yanzu, Hukumomin Najeriya basu maida martani dangane da tsare mutanen ba
Dubi ra’ayoyi
Yayin da ake yawan zargin matasan Fulani da garkuwa da mutane don neman kudin fansa, shugabannin Fulani sun yi tir da duk matasan da ke aikata hakan
Amma sun ce yayin da su ke Allah wadai da wannan rashin fulakun, su na so a binciki musabbabin aukuwar hakan saboda a magance shi dindindin
Yayin da ake cigaba da zafafan muhawarori kan yawan satar mutane don neman kudin fansa, da sauran aika-aikar da miyagu ke yi a birane da kauyukan arewacin Najeriya, wadanda halaye ne da a baya ba a san Fulani da aikata su ba saboda tsabar fulaku, a yanzu wasu matasan Fulani, musamman ma wadanda aka raba su da shanunsu, sun wancakalar da Fulaku sun shiga irin wadannan miyagun ayyukan, al’amarin da ke bakanta ma magabatan Fulani rai
Ba ma sai an fada ba, satar mutane don neman kudin fansa na neman zama (ko ma ya zama) sana’a a Najeriya, wanda da wuya a wayi gari ba tare da kaji an sace wani ba yallabai ba, musamman ma a arewacin kasar, inda ada labarin hakan ake ji a kudancin kasar

Baya dai ga matsalar yan bindiga masu tada kayar baya irinsu Boko Haram, matsalar da ke biye yanzu haka ita ce ta tsaro, wadda ke cigaba da daure kai ganin matakan da hukumomin tsaro ke cewa su na daukawa kuma duk da ya ke masu fada a ji na daga cikin wadanda aka fai sacewa saboda ganin kitse da miyagun ke yi masu
Ganin yadda ake yawan zargin matasan Fulani da sace mutanen, masu kokarin kare al’adar fulaku sun yinkuro don warware zare da abawa
Dr Aliyu Tilde wanda daya daga cikin shugabanin kungiyoyin fafutukar kare hakkin Fulani ne a Najeriya, ya danganta lamarin da tauye hakkin makiyaya da yawan sace musu shanu da aka tayi, al’amarin da ya raba matasan Fulani da sana’ar da su ka sani wato kiwo
Rashin sana’ar ya janyo fatara da yunwa, sannan ita kuma yunwar ta kori fulakun daga zukatan matasa masu karancin imani
To amma Dr Tilde ya ce matasan Fulanin da ke aikata hakan sam ba su da hujjar yin haka
Abin da ya fi gare su shi ne rungumar sana’o’in da su ka dace da al’adar fulaku, wadda duk wani ba-Fullacen kwarai ke tinkaho da ita
Shi ma da ya ke Karin haske Ambassada Hassan Jika Ardo, Jakadan Najeriya a yankin Trinidad da Tobego, wanda ma ke cikin shugabanin Fulani a Najeriya ya ce, yunkuri ne wasu ke yi domin bata zubar da kimar gwamnatin Najeriya a idon duniya

Tuni dai wasu jahohi suka soma kafa dokar zartas da hukuncin kisa ga duk wanda aka samu da hannu a garkuwa da mutane

Ga dai Ibrahim Abdul’aziz da cikakken rahoton:

Dubi ra’ayoyi
Yayin da 'yan Najeriya ke cigaba da dandana kudarsu a hannun nau'ukan miyagu a fadin kasar, a daya gefen kuma, su na dada matsa lamba ma gwamnatin kasar da ta motsa miyagun su san da hukuma
A cigaba da nuna damuwa kan makomar tsaro da kungiyoyi da daidaikun ‘yan Najeriya ke yi, kungiyar SERAP mai fafatukar kare ‘yancin dan adam da kuma tabbatar da rikon gaskiya da amana a gwamnati, ta nemi Shugaban Najeriya da Gwamnoninsa 36, su yi wa kasa bayanin abubuwan da su ke yi da kudaden da ake warewa domin inganta tsaro
Kungiyar ta nemi bayanin kudaden tsaron, ciki har da wani bangare da aka fi sani da Security Vote ne, a wata takarda ta musamman da ta aike wa Shugaba Muhammadu Buhari da Gwamnonin nasa
Takardar wacce ke dauke da sa hannun Mataimakin Shugaban Kungiyar, Kolawale Oluwadare, ta ce Sashi na 14, karamin kashi na 2 na Kundin Tsarin Mulkin kasa na cewa tsaron rayukan al'ummar kasa da dukiyoyinsu sun tahalaka ne kacokan akan Gwamnati, kuma a yanzu haka al’umma na matukar fama da rshin tsaron
SERAP ta ce dole ne a dauki matakin magance matsalar cikin sauri kafin lokacin da za a kafa sabuwar Gwamnati da ake shirin yi a kasar
Wanan Mataki da SERAP ta dauka yayi daidai in ji tsohon mukaddashin shugaban kungiyar kwadago ta kasa Komred Isa Tijjani wanda ya yi bayani cewa dole ne Gwamnati ta fito fili ta bayyana wa 'yan kasar abinda ta ke yi da wadannan makudan kudade da ta ke warewa duk wata da sunan tsaro, wanda babu shi
Tijjani ya ce hakki ne na al'umma su san ko me ake yi da dukiyoyinsu
To saidai Ministan Wasanni da Matasa, Barista Solomon Dalung ya ce batun Kudin Kulawa Da Tsaro (Security Vote) fa abu ne da Kundin Tsarin Mulki ya tanada, kuma babu wanda zai iya yin wani abu akai sai in an yi wa Kundin Kasar garambawul
Shi kuwa wani mai rajin kare hakkin bil adama a Najeriya Yunusa Zakariya’u ya ce mafita ita ce a samu wata kafa da za a ba yan ‘kasa dama su fadi abinda suka ga ana yi da kudaden kasa kafin a kai ga wawure su
Ba wai sai gobara ta tashi har ta fara barna sannan a nemi kashe ta ba
SERAP dai ta ce za ta bi diddigin wanan takarda da ta rubuta har ta gano abinda ake yi da kudaden Security Votes a Najeriya

Dubi ra’ayoyi
Yawan karuwar al’umma a Najeriya ta sama da kashi uku cikin dari a kowace shekara, yasa hukumomin kasar suna bada magungunan tsaranta iyali a kyauta tare da bada nasiha ga iyalai a Najeriya domin rage karuwar al’umma
Kasar Najeriya da tafi kowace kasa yawa al’umma a nahiyar Afrika, anasa ran yawan al’ummarta zai kai miliyon dari hudu kafin shekarar 2050, adadin da zai ninka yawan al’ummar ta yanzu, a cewar hukumar kididdigar al’umma ta Amurka
Aure da wuri da yawan haifuwa da kuma rashin samun magungunan tsaranta haifuwa suna cikin manyan dalilan dake kara yawan al’umma a Najeriya
Haka zalika batun al’adu da na addinin suke taka muhimmiyar rawa a wannan fanni
Wani dan fafutukar tsara rayuwar iyali Ejike Orji ya bayyana damuwarsa a kan yanda ake samun karuwar al’umma ba tare da daukar kwarar matakan dakile hakan ba
Yace muna sanun karuwar al’umma cikin gaggawa fiye da ci gaba da muke samu
Yace wannan ne kuma babban dalilin da yasa Najeriya ta zama daya a cikin kasashe mafi yawan talakawa a duniya
Amma wannan lamari zai iya sauyawa
Wani aikin fafutukar rage haifuwa na wata kungiya mai zaman kanta ta Planned Parenthood Federation of Nigeria, yana bada nau’in tsarin haifuwa da dama tare da bada shawara a fadin kasar
Aikin hadin gwiwar tsakanin gwamnatin Najeriya da kungiyar mai zaman kanta yana samun nasara a cewar kungiyar
Shugaban Najeriya, Muhammadu Buhari, ya tunatar da iyayen ‘yan matan da aka sace a makarantar Chibok da ke jihar Borno cewa, bai manta da ‘ya’yansu ba
Shugaban Najeriya ya bayyana hakan ne a wata sanarwa dauke da sa hannun daya daga cikin masu magana da yawunsa, Garba Shehu
A yau ake jimamin cika shekaru biyar cif da sace ‘yan matan
A ranar 14 ga watan Afrilun shekarar 2014, mayakan Boko Haram suka kai hari a makarantar sakandare ta Chibok, inda suka sace ‘yan mata sama da 200
A cikin sanarwar, shugaba Buhari ya ce, ya san cewa, saboda alkawarin da ya ma al’umar garin Chibok na kubutar da ‘ya’yansu ne, ya sa suka sake zabensa a watan Fabrairu
Buhari ya ba da kwarin gwiwar cewa, har yanzu gwamnatinsa na bibiyan batun ‘ya’yan na su
“Ana ci gaba d daukan matakai daban daban, domin ganin an sako ‘yan matan Chibok da duk sauran mutanen da kungiyar Boko Haram ke garkuwa da su, ciki har da Leah Sharibu
”
Dangane da batun Sharibu, matashiyar nan da ita ma aka sace ta a baya-bayan nan, a garin Dapchi da ke jihar Yobe tare da wasu dalibai da aka riga aka sako, sanarwar ta nuna cewa, masu shiga tsakani kan tattaunawar ganin an sako dalibar, suna ba da rahotannin da ke nuna cewa ana samun ci gaba
“Rahotannin da muke samu na cewa, akasin da aka samu shi ne, mayakan kungiyar ta Boko suna nuna fargaba ne dangane da kasancewar dakarun Najeriya a yankin a 'yan kwanakin nan
”




Tsohon shugaban kotunan daukaka kara a Najeriya, Justice Mamman Nasir ya rasu ne yana mai shekaru 90 da haihuwa
Rahotanni daga masarautar jihar ta Katsina, sun bayyana cewa a jiya Asabar marigayi Mamman Nasir ya rasu, kuma tuni aka yi jana’izarsa a jiyan
Ya rasu ne a asibitin Tarayya na Jihar Katsina
A shekarar 1929 aka haifi tsohon shugaban kotunan na Najeriya, ya yi karatu a kwalejin da ke Kaduna inda ya kammala a shekarar 1947
Ya kuma yi karatu a jami’ar Ibadan da ke jihar Oyo a kudu maso yammacin Najeriya
Sannan ya yi karatu a birnin London na Burtaniya, inda a nan ne ya yi nazarci ilimin digiri a fannin shari’a
A shekarar 1978 aka nada shi a matsayin shugaban kotunan daukaka kara, mukamin da ya rike har zuwa shekarar 1992, wato lokacin da ya yi ritaya
A kuma shekarar ne aka nada shi a mukamin Galadiman Katsina


Dubi ra’ayoyi
Ganin yadda ake yawan samun yawan hare-hare a wasu sassan jahar Kaduna ya sa gwamnatin jahar jan kunnen masu kai harin ramako wanda ta ce ba zai taimakawa zaman lafiya ba
Mai magana da yawun gwamnan jahar Kaduna, Malam Samuel Aruwan ya ce gwamnati ta gano cewa hare-haren ramuwa ne ke mai da hannun agogo baya kan tsarin tsaro
Inda ya yi kira ga dukkan mutanen da suke ganin an yi musu ba daidai ba, da su sanar da jami’an tsaro maimakon daukar hukunci a hannu
To ko me rundunar yan-sandan jahar Kaduna ke yi don shawo kan hauhawar hare-hare a jahar? DSP Yakubu Sabo, mai magana da yawun rundunar yan-sandan jahar ta Kaduna ya ce a kullum runudanar ‘yan sandan na kira ga al’umomin yankin Kajuru, akan su taimaka wajen baiwa jami’an tsaro hadin kai da bayanai akan dukkan wani ko rukunin mutanen da ba a yarda da su ba
A kuma guji daukar doka a hannu
Shi kuwa shugaban kungiyar Miyatti Allah na karamar hukumar Kajuru, Ardo Musa Aliyu, cewa ya yi su ba sa ramako amma akwai bukatar gwamnati ta rinka hukunta masu laifi
Ya zuwa yanzu dai an dan sami natsuwa a yankin Kajurun Jahar Kaduna tun bayan harin safiyar litinin da ya yi sanadiyar kashe mutane 21 da sace shanu hamsin da kuma kona gidaje 10
Domin karin bayani saurari rahotan Isah Lawal Ikara

Dubi ra’ayoyi
Bayan da Ministan tsaron Najeriya ya fito ya bayyana zargin hannun wasu sarakuna a hura wutar rikicin dake faruwa a jihar Zamfara, manazarta kan lamuran yau da kullum na ganin biri ya yi kama da mutum
Ministan Tsaro na Najeriya Mansur Dan Ali, wanda dan asalin jihar Zamfara ne, ya fito karara ya bayyana zargin hannun wasu sarakuna a hura wutar ayyukan kai hare-hare da kisan jama’a da kuma satar mutane domin karbar kudin fansa da ya zama ruwan dare a jihar ta Zamfara
Wannan lamari dai ya ci gaba da jan hankalin manazarta lamurran yau da kullum, har suke ganin biri yayi kama da mutum
Bashar Altine Guyawa shine shugaban wata kungiyar rajin kare hakkin bil adama ta Rundunar Adalci, kuma mai sharhi ne akan al’amuran yau da kullum
Inda ya ce akwai manyan ‘yan siyasa da suka yi aiki a wasu wuraren shari’a daban-daban, yanzu haka wasu na jihar Zamfara an basu sarauta
To sai dai kuma gwamnatin jihar ta Zamfara ma ta tabbatar da wannan zargin, inda ta ce tana daukar matakai akan wannan al’amarin, ta bakin kwamishinan lamurran kananan hukumomi na jihar, Bello Muhammad Dankande
Tuni dai babban Sufeto-Janar na ‘Yan sandan Najeriya ya ziyarci jihar ta Zamfara, kwanaki 2 bayan ba da sanarwar dakatar da dukkan ayyukan hako ma’adinai a jihar, inda kuma ya yi taro da sarakunan gargajiya na jihar, tare da zimmar samo bakin zaren warware kalubalen
Domin karin bayani saurari rahotan Murtala Faruk Sanyinna

Ministan tsaron kasar Sudan, ya ce, an kama shugaba al-Bashir
Kuma sojojin kasar sun kafa dokar ta baci da wani kwamiti da zai kula da harkokin mulkin kasar
Dubi ra’ayoyi
Ministan tsaron kasar Sudan, ya ce, an kama shugaba al-Bashir
Kuma sojojin kasar sun kafa dokar ta baci da wani kwamiti da zai kula da harkokin mulkin kasar
Sojojin kasar Sudan, sun hambarar da gwamnatin shugaba Omar al-Bashir bayan watannin da aka kwashe ana zanga-zanga a kasar akan mulkin sa, da ya yi tsawon shekaru 30
A wata sanarwa ta kasa da kasa, a yau Alhamis, ministan tsaron kasar Sudan, Awad Mohamed Ahmed Ibn Auf, ya ce, an kama shugaba al-Bashir, kuma an kai shi wani wuri mai tsaro
Ya ce sojojin kasar, sun ayyana dokar ta baci kuma sun kafa wani kwamiti wanda zai gudanar da harkokin gwamnati har tsawon shekaru biyu
Ministan ya kuma kara da cewa, an rushe dukkan gwamnatocin jihohi
Da farko, wani sojan Sudan, ya fadawa muryar Amurka, cewa, ana tsare da Al-Bashir, dan shekaru 75,a gidan sa
Bisa ga cewar sa, shugabannin siyasa, suna tattaunawa ne, don kafa gwamnatin rikon kwarya
Dubban mutane sun hau kan titunan birnin Khartoum a yau Alhamis, suna shagali, da raye raye, da kuma wakoki akan hambarar da gwamnatin shugaban
Tun bayan da gwamantin tarayya ta haramta ayyukan hakar ma’adinai a jihar Zamfara da ke arewa maso yammacin Najeriya, mazauna yankin da masana da sauran al’umar Najeriya ke ta bayyara ra’ayoyi masu kishi da juna
Yayin da wasu key aba daukan wannan mataki, wasu kuwa cewa suke matakin haramta ayyukan ba zai sauya komai ba kan rikice-rikicen da jihar ke fama da su
A farkon makon nan ne, Sifeto Janar na ‘yan sanda Najeriy, Muhammad Abubakar Adamu ya ayyana haramta aikace-aikace, a wani mataki na fara shawo kan hare-haren da ‘yan bindiga ke kai wa jihar da kuma matsalar garkuwa da mutane da ake yi a yankin
Wasu da dama, sun dasa alamar tambaya kan daukan wannan mataki bisa alakar da ke tsakanin aikin hakar ma’adinan yayin da wasu ke ganin akwai kwakkwarar alaka
“Abin da zai b aka mamaki shi ne, wannan tashin hankali ya karade lungu da sako a jihar Zamfara, amma har yanzu cikin ruwan sanyi ana harkar hako zinaren nan, kuma ba ka taba ji an ce an kai masu hari ba
” Inji Bashir Muhammad Achida, malami a fannin nazarin tsimi da tattalin arziki na jami’ar Usman Dan Fodio da ke Sokoto
Sai dai masu fashin baki a fannin tsaro na ganin, wannan mataki ba zai yi wani tasiri, kuma ba shi da alaka da tashin hankalin
“A nawa ganin, babu wani tasiri da wannan mataki zai yi, mutanen nan da ke gudanar da wadannan abubuwa (hare-hare) Fulani ne makiyaya tun bayan da aka fara sace masu dabbobi, har suka kai ga wannan lokaci da aka fara kama mutane ana neman kudin fansa
” A cewar wani babban jami’in sojin Najeriya, Aminu Bala Sokoto mai ritaya
Saurari cikakken rahoton Murtala Faruk Sanyinna:



Dubi ra’ayoyi
Yawaitar bara da almajirai keyi don neman abunda zasu ci da biyan bukatun yau da kullun, yasa wata kungiya mai zaman kanta ‘Gajiya Charity Foundation’ taga ya dace ta kafa Gidauniya da zata tallafa wa wadannan almajiran, da kuma fadakadda iyaye bukayar su rika sanya ‘ya’yansu a makarantun Islamiyya dake kusa dasu, maimakon kai su wasu wurare da suke fuskantar barazanar rayuwa
An kaddamar da gidauniyar ne a fadar sarkin Keffi, a jahar Nasarawa
Shugabar gidauniyar, Hajiya Hafsat Gimba, tace sun lura cewa wasu almajiran dake bara na fadawa hannun bata gari, ana kuma amfani dasu wajen aikata miyagun ayyuka
Shi ya sa suka ga akwai bukatar kafa wannan kungiyar don kawo karshen wannan dabi'ar da take maida al'ummah baya
Mai martaba sarkin Keffi, Alhaji Shehu Chindo Yamusa, na uku yace su sarakuna zasu bada goyon baya wajen dakile matsalar bara da almajirai keyi
Don karin bayani ga rahoton wakiliyar sashen Hausa na Muryar Amurka Zainab Babaji

Dubi ra’ayoyi
Matsalar tsaron Zamfara ta dau wani sabon salo bayan da rundunar 'yan sandan Najeriya ta soke takardar izinin hakar ma'adanai a jahar ta kowa da kowa tare kuma da gaya ma 'yan kasashen waje da ke hakar ma'adanai a jahar su san inda dare ya masu
A wani bangare na kokarin kawo karshen yawan kashewa da kuma sace mutane a jahar Zamfara, Sufeto-Janar na ‘yansandan Najeriya Mohammed Abubakar Adamu ya dakatar da hakar ma’adanai a jahar Zamfara da kuma duk wani abin da ya shafi harkar hako ma’adanai a jahar da kewaye
Sannan ya bayar da wa’adi ma duk wani dan kasar waje ke harkar hakar ma’adanai a Zamfara da ya tattara ya nasa ya yi gaba
Wani kwararren kan harkokin yau da kullum mai suna Malam Yusha’u Aliyu, y ace ba a taba samun alaka tsakanin harkar hako ma’adanai a Najeriya da harkar ta’addanci ba
Ya ce akwai alaka ta jari hujja tsakanin masu hakar ma’adanai da masu saye da kuma ma’aikatan saboda haka babu yadda wani bangare zai so a karkashe talakawa masu aiklin ma’adanai
Ya kara da cewa a jahar Filato an jima ana hakar ma’adanai ba tare da an fuskanci irin abin da ke faruwa a Zamfara ba
Y ace akwai ma’adananmu a wasu sassan arewa amma ciki har da Kaduna da kuma Nasarawa amma, kamar yadda abin yak e a jahar Filato, ba a taba ganin masifa irin ta Zamfara a jahohin ba
To amma wani masanin tsaro, Air Commodore Baba Gamawa (murabus) y ace ruwa baya tsami banza, bas hi yiwuwa bangaren tsaro ya dau irin wannan matakin ba tare da ya ga wasu bayanan sirri ba, wadanda, a cewarsa, ba lallai a bayyana ma sauran jama’a ba
Da wakilinmu Hassan Maina Kaina da cikakken rahoton:


Dubi ra’ayoyi
Yayin da masu sace mutane ke cigaba da cin karensu ba babbaka musamman ma a arewacin Najeriya, wani dan jarida da aka taba sacewa ya kuma ga irin tashin hankalin da wadanda aka sace kan gani, ya ce a gaskiya a tashi a yi abin yi
Yayin da matsalar sace mutane don a samu kudin fansa ke karuwa tamkar wutar daji, wani dan jarida wanda ya samu kubuta da kyar wato bayan ganin abubuwan tayar da hankali da ya gani kafin a fanshe shi, ya yi kira ga hukumomin Najeriya da su tashi haikan wajen magance wannan matsala ta sace mutane ana raba su da dukiyarsu da ma na ‘yan’uwansu da sunan kudin fansa
Ganin yadda aka yi ta sace mutane a ‘yan kwanakin nan, ciki har da wanda ya faru a makon jiya a hanyar Abuja zuwa Kaduna dan jaridar kamfanin yada labarai na Daily Trust mai suna Ahmed Garba ya yi bayani mai karkada hanji na irin tsawon tafiyar da su ka yi a cikin kungurumin daji, inda kafin su isa wurin da aka boye su sai da su ka shafe sa’o’i hudu su na ta shafe tafiya cikin dajin Allah
Y ace wadanda su ka sace sun sun ce gwargwadon saurin kawo kudin fansarsu gwargwadon saurin sakinsu
Y ace da farko an bukaci Naira miliyan 100 saboda ya na danjarida wanda ‘yan jaridan Najeriya ba su sukar gwamnati idan su ka kashe su masu satar nutanen
Y ace sannu a hankali su ka rage kudin fansar zuwa 10
Ahmed ya yi kira ga hukumomin da abin ya shafa da su tashi haikan wajen yin duk abin da ya wajaba don ganin karshen wannan bala’in
Ya yi nuni da yadda jama’a su ka fara tunanin daukar doka a hannu, da cewa muddun gwamnati ta kasa yin wani abu to wata mummunar rigimar kuma na iya tashi
Shi ma wani dan majalisar wakilan Najeriya, Mansur Ali Mashi ya yi bayanin yadda wasu ‘yansanda su ka gaza kai dauki lokacin da irin wadannan miyagun su ka harbe wata mace
Yan a mai kira ga Shugaba Muhammadu Buhari da ya tashi tsaye
Ga wakilinmu Sale Shehu Ashaka da cikakken rahoton:

Dubi ra’ayoyi
Sabanin yadda a baya 'yan arewacin Najeriya ke jin labarin sace mutane a kudancin kasar, yanzu ba ma sace mutane ake yi kawai a arewar ba, na arewar ma nema ya ke ya fi na kudu yawa da tsanani
Duk da kokarin da hukumomin tsaro keyi a Najeriya na kawo karshen garkuwa da mutane da ake ta yi a sassan kasar daban daban, har yanzu masu garkuwa da jama’a a kasar na cigaba aika-aikarsu da kuma yin fito na fito da hukumomin tsaron
A yayin da matsalar sace mutane ta fi kamari a yankin arewacin kasar,
yankunan jihohin yanmacin Najeriyan ma dai ba’a barsu a baya ba, inda ko a
ranar asabar dinnan wasu yan bindiga su ka yi awon gaba da babban jami’in
Hukumar Kashe Gobara a jihar legas, Mr Rasaki Misbau da wasu mutane
6 akan hanyar Epe zuwa Ikorodu da ke jahar legas
A sanarwar da rundunar ‘yan sandan jihar legas ta raba wa manema labarai
ta hannun kakakinta DSP Bala Elkana, ta ce tuni kwamishinan ‘yansandan
jihar legas, Alh
Zubairu Muazu - tare da marawar wasu kwamandojinsa ya
ziyarci yankin da aka sace mutanen, tare da shan alwashin kama miyagun da
kuma kubutar da wadanda aka sacen don kare rayukansu
Alh Usman Alfa Shatiman Lapai, wani tsohon jami’in tsaro a Najeriya, wanda Babangida Jibrin ya tambaye dalilin da ya sa harkar tsaro, musanman batun garkuwa da mutanen, ya ki ci ya ki cinyewa, sai ya ce akwai alamun rashin hadin kai ko musayar bayanan sirri a tsaknin rundunonin tsaro daban-daban da ake dasu a kasar, lamarin da ke sa ‘yan ta’addan ke samun damar aikata muggan laifuka
a titunan kasar ba tare da an magance su ba
Ya ce dole ne gwamnati ta
tashi tsaye wajen samar da horo ga jami’an tsaronta domin tunkarar wannan
al’amari cikin gaggawa
Domin kawo karshen wannan matsalar dai tuni malaman addinai daban-daban
suka fara kira ga mabiya da su tashi tsaye wajen addu’oi, kamar yadda Dr
Bashir Yankuzo, wani malamin addinin musulunci a Najeriya, shi ma ya jaddada
To ganin yadda ake zargin Fulani da hannu wajen sace mutane ko garkuwa
da su ya sa Babangida ya tambayi wani bafilatani, mai suna Baba Sani, mafita ko
shawara ga Fulanin yan uwansa
Malam Baba ya ce akwai bukatar Fulani da
aka sani a Fulako su daina wannan aika-aikar, tare da kira gare su da su
fito da kuma rungumar sana’o’in kwarai da aka sansu da shi
Ga Babangida Jibrin da cikakken rahoton:

Shugaban Najeriya Muhammadu Buhari, ya ce yana daya daga cikin shugabannin kasashen duniya da suke fama da rashin farin ciki a dunya
Buhari na magana ne kan yawan hare-haren ‘yan bindiga da masu garkuwa da mutane da suka addabi wasu yankunan kasar, kamar yadda wata sanarwa dauke da sa hannun kakakinsa Malam Garba Shehu ta nuna, wacce Muryar Amurka ta samu
“Ta yaya zan zama mai farin ciki da nuna halin ko-in-kula yayin da ‘yan bindiga ke kashe ‘yan Najeriya? Ni mutum ne, kuma na san zafin da wadanda abin ya shafa da iyalansu suke ji, wadanda aka jefa cikin halin kunci sanadiyar neman kudaden fansa da ‘yan bindiga ke yi daga gares su
” Sanarwa ta bayyana
Shugaban na Najeriya, ya sha suka a ‘yan kwanakin nan, saboda hare-haren da ake kai wa a Zamfara, wadanda suka ki ci suka ki cinyewa
Dadin dadawa, shugaba Buhari ya kuma fuskanci suka, bayan da aka zarge shi da yin jaje kan kisan wani matashi a kudancin kasar, ba tare da ya yi hakan ba kan kisan da ya faru a Zamfara a baya-baya nan, inda dumbin mutane suka mutu
A karshen makon nan, an gudanar da zanga zanga a wasu sassan arewacin Najeriya domin jan hankalin gwamnati ta dauki mataki kan wadannan kashe-kashe
Sai dai sanawar ta bayyana Buhari yana cewa, “yadda ake saka siyasa a cikin irin wannan mummunan yanayi, ya nuna yadda siyasarmu take cikin hali na rashin ci gaba
A kowane mako, na kan gayyaci hafsoshin tsaro, domin su yi min bayani kan irin dabarun da suke amfani da su domin samun galaba akan wadannan masu kisa
”
Buhari ya kara da cewa, “babu wani batu da na ke kwana na tashi da shi kamar batun tsaro
A matsayi na shugaban kasa, kare rayukan 'yan Najeriya na daga cikin abubuwan da gwamnatina ta sa a gaba
”


Babban Alkalin Alkalan Najeriya, Walter Onnoghen da aka dakatar, ya yi murabus daga mukaminsa
Wasu majiyoyi da Muryar Amurka ta zanta da su, sun tabbatar da aukuwar hakan
Kafofin yada labaran Najeriya ma da dama sun ruwaito murabus din Onnoghen a jiya Juma'a
Rahotannin sun ce, shugaban ma’aikatan fadar gwamnatin Najeriya, Abba Kyari ne ya karbi wasikar murabus din da Onnoghen ya aika wa fadar shugaban kasa
Wasu alkalan kotun kolin kasar ne suka mika wasikar
A farkon shekaran nan kotun tabbatar da da’ar ma’aikata ta Code of Conduct Tribunal, ta fara tuhumar Onnoghen da laifin kin bayyana daukacin kadarorinsa tare da mallakar wasu asusu a kasashen waje
Wannan tuhuma ta sa aka dakatar da Onnoghen daga mukaminsa




Sufeto janar na ‘yan sandan Najeriya ya gana da babban hafsan sojin saman Najeriya don duba yadda zasu yi aiki tare wajen kawo karshen matsalar satar mutane
Dubi ra’ayoyi
Sufeto janar na ‘yan sandan Najeriya ya gana da babban hafsan sojin saman Najeriya don duba yadda zasu yi aiki tare wajen kawo karshen matsalar satar mutane
Rundunar 'yan sandan Najeriya ta nemi taimakon rundunar sojojin saman kasar wajen tunkarar masu satar mutane da ma ‘yan bindigar da a halin yanzu suke cin karen su babu babbaka
Sufeto Janar na ‘yan sandan Najeriya, Mohammed Adamu Abubakar, a lokacin da ya je helkwatar tsaron kasar inda ya gana da manyan kwamandojin sojojin saman kasar, ya nemi taimakon sojojin a fannin tattaro bayanan sirri na taswirar dazuzzukan hanyar Abuja zuwa Kaduna da kuma na yankin Birnin Gwari don kawo karshen Masu satar mutane
Shugaban ‘yan sandan da ya fadi cewa lallai kam matsalar satar mutane a Najeriya yanzu na kara ta’azzara, abinda ke kara tsananta matsalar tsaron yankin Zamfara da kuma ke fantsamowa wuraren yankin Abuja
Sufeto Mohammed Abubakar yace rundunar ‘yan sanda bata da karfi ta sama, dalilin da ya sa kenan ta ke neman tallafin mayakan saman


Dubi ra’ayoyi
A cikin jawabin sa na shekara-shekara a bana ya bayyanar da irin rawar da 'yan jarida ke takawa a duniya, babban sakataren Majalisar Dinkin Duniya, Antonio Guterres, yace akwai bukatar jinjinawa 'yan jarida a fadin duniya, saboda irin rawar da suke takawa wajen wayar da kan jama'a
Ya kara da cewar 'yan jarida na taimakawa wajen sanar da jama'a a fadin duniya halin da duniyar ke ciki, da kuma irin hanyoyi da suka kamata mutane subi don inganta rayuwarsu
Haka zalika suma wasu mutane da suka bayyana ra'ayinsu dangane da muhimancin 'yan jarida, suna masu cewar ta kafofin yada labarai suka dogara wajen samun labarai masu sahihanci, da kuma yadda zasu tafiyar da ayyukan su na yau da kullun
Wakilin sashen Hausa Babangida jibrin ya hada muna wannan rahoton

Dubi ra’ayoyi
Satar jama'a don neman kudin fansa a Arewacin Najeriya ya zama ruwan dare, da ake ganin babu wani abu da ya zama musiba ga al'umar a wannan lokacin kamar satar jama'a
Wasu rahotannin na cewar cikin 'yan kwanaki biyu da suka gabata an sace mutane sama da 30 a hanyar Kaduna zuwa Abuja
Mutane na ganin cewar hakan nada nasaba da yadda mahukunta ke nuna halin ko in kula akan wannan lamarin, wata mata dake bayyana ra'ayinta da cewar, ai don ba'a gabatar da wani hukunci mai tsanani ne yasa matsalar ke kara ta'azzara
A bangare daya kuwa Kaftin Garba Shehu mai ritaya, yana ganin cewar rashin samar da isassun kayan aiki, da jami'an tsaro a wadannan yankunan ke kara sa abun yana daukar wani salo
Don haka akwai bukatar mahukunta su tashi tsaye wajen samar da matakai da suka dace, don kawo karshen wannan matsalar da ta saka jama'a cikin halin ha'ulail
Hassan Maina Kaina ya hana muna wannan rahoton

“Mutanen da suka tserewa yankin Monguno a kwanan nan, sun fice daga gidajensu inda suka bar komai a baya, yanzu suna kwana ne a kan tituna
” Inji wani jami’in kungiyar ta MSF Musa Baba
“Mutanen da suka tserewa yankin Monguno a kwanan nan, sun fice daga gidajensu inda suka bar komai a baya, yanzu suna kwana ne a kan tituna
” Inji wani jami’in kungiyar ta MSF Musa Baba
Akalla mutum 30,000 ne ke fuskantar matsananci yanayi na bukatar mafaka da sauran bukatun yau da kullum na rayuwa a garin Monguno da ke jihar Borno a arewa maso gabashin Najeriya
Mutanen sun tsere ne daga gidajensu, sanadiyar artabun da dakarun gwamnati ke yi da mayakan masu dauke da makamai, kungiyar likitoci ta kasa da kasa ta MSF ta fada a jiya Talata
An shiga matsanancin hali na rayuwa a jihar ta Borno cikin shekaru goma da aka kwashe ana rikici da mayakan Boko Haram
Tun daga watan Disambar bara, an ci gaba da samun karuwar tashe-tashen hankula, lamarin da ya tilastawa dubban mutane tserewa zuwa garuruwan da ke hannun dakarun gwamnati a cewar wata sanarwa da kungiyar ta MSF ta fitar dauke da sa hannun jami’in yada labaranta, Tim Shenk
“Mutanen da suka tserewa yankin Monguno a kwanan nan, sun fice daga gidajensu inda suka bar komai a baya, yanzu suna kwana ne a kan tituna
” Inji wani jami’in kungiyar ta MSF, Musa Baba
Kungaiyar likitocin, ta yi kiran samar da wani tsari mai inganci a tsakanin bangaren gwamnatin Najeriya da hukumomin Majalisar Dinkin Duniya da sauran kungiyoyo masu zaman kansu, domin ganin an tunkari matsalolin da ‘yan gudun hijirar ke fuskanta
Bayan da kotun soja da ke zama a Garin Maiduguri, hedikwatar jahar Borno, ta samu sojan sama Flight Lt
Matins Enweran da laifin aika ta fyade ga wata yarinya 'yar shekaru 14 kuma yar gudun hijra da ke zaune a sansanin Bakasi, kotun ta kore shi daga aikin soja tare da rage masa mukami
Dubi ra’ayoyi
Bayan da kotun soja da ke zama a Garin Maiduguri, hedikwatar jahar Borno, ta samu sojan sama Flight Lt
Matins Enweran da laifin aika ta fyade ga wata yarinya 'yar shekaru 14 kuma yar gudun hijra da ke zaune a sansanin Bakasi, kotun ta kore shi daga aikin soja tare da rage masa mukami
Wata kotun soja ta musamman da ke da zama a garin Maiduguri ta yanke hukuncin kora ga wani jami’in sojan sama, da ake zargin ya yi wa wata yarinya yar sheakru 14 fyade
Wannan kotun soja ta musamman da ke karkashin, Manjo-Janaral Yakubu Auta, ta yanke hukuncin korar sojan saman, Flight Lt
Matins Enweran, wanda dan asalin jihar Imo, saboda da yin lalata da Zahra Ali yar gudun hijira da ta fito daga garin Marte tare da iyayenta da su ke samun mafaka a garin Maiduguri
Zahra ta na zaune tare da iyayenta a wani sansanin yan gudun hijira mai suna Bakasi, ta fita tare da kawayenta zuwa bayan gari domin neman itacan da za su hura wuta, wanda adaidai wannan lokacin ne su ka yi arangama da sojan da ya dauke ta zuwa cikin dajin da ya aikata lalata da ita
Saurari cikakken rahoton Haruna Dauda Biu daga Maiduguri:

Shugabanin addinai da ke jihar Taraba sun yi kira da gwamnatin jihar da ta tarayya da su dauki matakan magance matsalar satar mutane da ta addabi wasu yankuna a jihar musamman yanki Tukum da Lau
Dubi ra’ayoyi
Shugabanin addinai da ke jihar Taraba sun yi kira da gwamnatin jihar da ta tarayya da su dauki matakan magance matsalar satar mutane da ta addabi wasu yankuna a jihar musamman yanki Tukum da Lau
Kamar yadda al'amarin ya ke a sauran wurare, masu satar mutane domin neman kudin fansa a jihar Taraba da ke arewa maso gabashin Najeriya na cin karensu babu babbaka, kama daga yankin Takum har zuwa Zing na arewacin jihar, lamarin yana kara ta’azzara
Wannan matsalar na neman gagaran kundila, inda a yankin Lau lamarin ke neman kawo rudani a tsakanin al’ummar yankin, batun da ya kai hadakar kungiyar kiristocin Najeriya, CAN, ta rubuta takardar koke ga hukumomin tsaro domin kawo dauki
Shugaban kungiyar Kiristoci ta Najeriya, CAN, a karamar hukumar Lau da ke jihar Taraba, Rev
Father Sunday Patrick, ya ce abubuwan da su ke faruwa a yankin Lau da Takum abin takaici ne, ya kuma yi kira ga jami’an tsaro da su dauki matakan magance wannan matsala da gaggawa domin samun zaman lafiya a yankin
Shima a nasa tsokacin, Imam Umaru, na hadakar kungiyar majalisar Musulmi a yankin, y ace dole gwamnati ta tashi tsaye, su kuma al’umma sub a da gudumuwa domin yaki da wannan matsalar ta satar jama’a ana garkuwa da su domin neman kudin fansa
Kakakin runduna yan sandan jihar Taraba, ASP David Misal, ya ce sun tura jami’an tsaro zuwa dajukan na yankin da abun yake faruwa, inda su ka yi nasarar kama wasu mutane da suke tuhuma da kama mutane a gurare daban-daban
Saurari cikakken rahoton Ibrahim Abdul-Aziz:

Sojojin na musamman karkashin rundunar mayakan saman Najeriya da ke fafatawa a jihar Zamfara biyo bayan rahotannin sirri da suka samu, sun ragargaji wasu gungun 'yan bindiga
'Yan bindigar da ke cikin Dajin Sabubu da Kagara sun yi yunkurin far ma kauyuka biyu a karamar hukumar Gusau ne, lokacin da sojojin suka taka masu burki, al'amarin da ya janyo musayar wuta tsakanin bangarorin biyu
Daga bisani, sojojin saman sun sami nasara akan 'yan bindigar wadanda suka yi kokarin arcewa kuma dakarun suka bisu har cikin dajin take kuma suka kashe guda biyar tare da raunata wasu da dama, kana aka kwato manyan bindihogi guda uku makare da harsashai
Harin dakarun na Najeriya, na zuwa ne, kwana guda bayan wani harin 'yan bindiga da ya halaka mutane da dama
Wasu majiyoyi sun ce ana kashe akalla mutum sama da 40, yayin da hukumomin jihar ke musanta wannan ikrari
Bugu da kari, sojojin saman sun kubutar da mutanen da 'yan bindigar suka sace ciki har da mata biyu da dan jariri
Kawo lokacin hada wannan rahoto, jiragen yakin sojin saman na can na ta ruwan wuta a Dajin na Sabubu don gamawa da duk 'yan bindigar da ke boye a cikinsa
Tuni dai Babban Hafsan Rundunar sojojin saman Najeriya, Air Marshall Sadique Abubakar ya nuna gamsuwa da Wamban hobbasa, inda ta tabbatar da za su ci gaba da kare rayukan Jama'a
A cewar wani masanin tsaro, Kabiru Adamu, in ana son a kawo karshen wannan rikici na jihar Zamfara, ya zama wajibi dakarun su mamaye baki dayan dazukan yankin
Bayan kammala zabuka a Najeriya, alkalan kotuna na musamman da aka kafa domin saurarom shari’un zabe sun fara aiki a jihohi daban daban na kasar
Hakan dai na zuwa ne a daidai lokacin da ‘yan kasar ke fatan alkalan sun kamanta adalci, yayin da masana dokoki da shari’a ke ganin kwaskwarimar da aka yi wa dokokin da suka shafi yanayin aikin kotunan zai ba su damar gudanar da hukuncin cikin hanzari
Tun a cikin watan Fabrairun bana mai rikon mukamin babban jojin Najeriya ya rantsar da alkalan da za su saurari korafin zaben wadanda aka zabo su daga manyan kotunan tarayya da na jihohi da kotunan daukaka kara na shari’ar Musulunci da na customary
A karkashin tsarin, akwai kotunan da aka kebe za su saurarin shari’un da suka shafi korafi akan zaben shugaban kasa sai na zaben gwamnoni kana da wadanda aka dorawa alhakin lura da shari’un ‘yan majalisar dokoki na kasa da na jiha
Dr Nasiru Adamu Aliyu Malami a tsangayar nazarin aikin lauya a jami’ar Bayero Kano ya ce kwaskwarimar da aka yi wa wasu sassan kundin tsarin mulkin Najeriya masu nasaba da shari’un zabe da gyaran wasu bangarori na dokar zabe, wani ci gaba ne a tsarin tafikar da shari’un zabe
Tun bayan da Najeriya ta koma tafarkin dimokaradiyya shekaru 20 da suka shude, zargin cefanar da hukuncin shari’ar zabe ke yawo akan alkalan kasar
Bayanai sun nuna yanzu haka, akwai kararraki fiye da 30 a gaban kotun shari’ar zabe ta jihar Kano wadda ake sa ranza za ta fara aiki gadan-gadan a makon da muke ciki
Saurari cikakken rahoton Mahmud Ibrahim Kwari domin karin bayani:


Dubi ra’ayoyi
A wani cigaba da sojojin da ke fafatawa da 'yan Boko Haram su ka samu, sojojin sun hallaka wani gagararren kwamandan Boko Haram mai ido daya da shi da zafafan mayakansa
Dakarun gamayyar rundunar MNJTF, bisa ga sanarwar da su ka bayar, sun yi wata arangama ne a wani sansanin mayakan na Boko Haram da ake kira Andakar a karshen makon da ya gabata, inda rundunar ta samu nasarar kashe kwamandan Boko Haram wanda ake kira, Malam Musa tare da wasu mayakansa 15
Sanarwar ta kara da cewa an lalata wasu motocin kungiyar ta Boko Haram guda biyar, sannan an kama wata mata gyatuma, wacce ba a tantance alakarta da mayakan na Boko Haram ba
Shi dai kwamanda Musa, mutum ne mai ido daya, shi ne kuma ya ke kula da garuruwan da ke kudancin yankin na tafkin Chadi, wadanda su ka hada da Daban Masara , Kirta Wulgo da kuma Koleram
A cewar sanarwar, Musa ya yi kaurin suna wajen yawan sa kudaden haraji ga manoman yankin da masu sana’ar kamun kifi ko masunta, da kuma makiyaya, domin samar wa kungiyar ta Boko Haram kudaden shiga da ta ke amfani da su wajen kai hare-hare


Dubi ra’ayoyi
A wani al'amari mai bakanta rai, mutanen jahar Bauchi sun yi rashin wasu bayin Allah wajen 13 a wani hadarin mota, baya ga wasu kuma da su ka ji raunuka
Masarautar Bauchi da ma illahirin al’ummar jahar Bauchi na cikin kaduwa da alhinin bayan wani mummunan rashi na wasu bayin Allah a wani hadarin mota da ya faru da yammacin jiya Lahadi
Cikin mutane 13 da su ka rasa rayukansu har da wani mai suna Jamalu Ahmed Yari, dan gidan sarautar yarin Bauchi, da matarsa da kuma ‘ya’ayansa guda biyu masu shekaru uku da kuma shekara biyar, da kuma kanwar matarsa da suke cikin motar Toyota Camry
Sauran mamatan kuma a cikin motar bus samfurin Sharron su ke
A cewar kakakinhukumar Yan sanda DSP Kamal Datti, hatsarin ya faru ne a sanadiyar taho mu gama tsakanin motocin a kan hanyar Bauchi zuwa Gombe da misalin la’asar sakaliya kuma da taimakon mutanen kauye da na jami’an tsaro aka kwaso mutanen zuwa asibitin koyarwa na Jami’ar Abubakar Tafawa Balewa, inda likitoci su ka tabbatar da mutuwar mutane goma sha uku, a yayain da sauran mutane shida su ke samun jinya

Dubi ra’ayoyi
A duk lokacin da aka shiga cikin yanayin zafi al’ummar garin Maiduguri na kasancewa cikin wani mawuyacin hali, saboda matukar zafin Rana da ake fama da shi
Wasu lokutan hukumar kula da hasashen yanayi ta ‘kasa kan bayyana cewa za a samu budewar rana a jihar Bornon Najeriya, inda wasu lokuta akan kasance a mataki na 42°C ko fiye da haka ma’aunin Celsius
Duk kuwa da zafin da ake fuskanta mutane suna ci gaba da tafiyar da harkokin rayuwarsu ta yau da kullum a cikin zafin ranar
Muryar Amurka ta zanta da wasu mutane kan yadda suke kula da lafiyarsu a cikin yanayin zafi
Inda wasu suka bayyana cewa sukan sha ruwa mai yawan gaske da Kankana da kuma Abarba
Dakta Amina Mohammed Abdullahi, dake zama likita a Asibitin koyarwa na jami’ar Maiduguri, ta yi karin haske kan irin cututtukan da mutane zasu iya samu a wannan yanayi na zafi
A cewar Dakta Amina, lokacin irin wannan zafin babba da yaro kan iya kamura da cutar sankarau, yara kuma kan iya kamuwa da cutar kyanda
Haka kuma Dakta Amina ta bayar da shawarar shan ruwa mai sanyin gaske kan iya harfarwa da mutane matsala, don haka a samu ruwa madaidaici a rinka sha maimakon mai sanyi

Jami’in ba da sakamakon zaben na jihar Adamawa, Farfesa Andrew Haruna shugaban jami’ar tarayya da ke Gashuwa, ya ba da sakamakon zaben inda dan takarar jam’iyyar adawa ta PDP Hon
Ahmadu Umaru Fintiri ya lashe zaben da 376,552
Shi kuwa gwamnan jihar dan jam’iyyar APC Sanata Muhammadu Bindow Umaru Jibrilla, ya sami kuri’u 336, 386
Kuma jim kadan da bada sakamakon zaben sai magoya bayan jam’iyar PDP suka shiga murna a kusan daukacin jihar
Kawo yanzu dai, gwamnan jihar Adamawan bai ce uffan ba tukunna, sai dai kuma wasu kusoshin jam’iyar APC a jihar sun bayyana cewa sun kadu da faduwar jam’iyar
Wannan nasara ta jam’iyar PDPn dai na zuwa ne yayin da a yau Jumma’a ake sa ran wani alkalin kotun jihar, Justice Abdul-Aziz Waziri, zai yanke hukunci a shari’ar da jam’iyyar MRDD ta shigar na kalubalantar hukumar zabe, INEC na cewa ba ta saka alama ko hoton jam’iyyar ba, watau logo a takardar kada kuri’a, na zaben gwamnan jihar da aka kammala
Ita dai hukumar zaben na cewa, jam’iyyar ta MRDD, ba ta cika ka’idan tsayar da dan takara ba
Saurari rahoton Ibrahim Abdulaziz domin jin karin bayani:



Wata kotun Tarayya karkashin mai shari'a Binta Murtala Nyako a Abujan Najeriya, ta janye belin da ta bai wa shugaban Kungiyar ‘yan aware ta kafa kasar Biafra IPOB, Nnamdi Kanu
Mai shari’ar har ila yau, ta ba da umurnin a kamo Kanu, hakan kuma na faruwa ne bayan kin bayyana da Kanu ya ki yi a gaban kotu tun bayan da aka bayar da belinsa a watan Afrilun shekara 2017
Lauyan da ya shigar kara akan tsallaka beli da Kanu ya yi Magaji Labaran shi ne ya nemi haka a lokacin da ya yi wa manema labarai bayani jim kadan bayan da kotu ta yanke hukunci, inda yake cewa, ya nemi haka ne a bisa hurumin kashi 352 karamin kashi na 4 na Kundin manyan laifuka na kasa
Sanan ya nemi a ci gaba da sauraren kararsa duk da cewa Nnamdi Kanu ba ya nan
A lokacin da yake bayyana takaicinsa da abin da ya faru a kotun, Ifeanyi Ejiofor, wanda shi ne lauya mai kare Kanu, ya ce kashi 352 na Kundin Manyan laifuka na kasa da kotu ta yi amfani da shi a matsayin hujja na janye belin Kanu, ya ba su hujjar su yi bayanin dalilan da suka hana Kanu zuwa kotu, kuma su na da shi a rubuce
Ya kara da cewa, amma kotu ba ta ba su daman bayyana haka ba
Lauyan na Kanu, ya ce shugaban na IPOB yana nan da rai domin suna mu'amala da shi yana mai cewa za su daukaka kara
To ko me masana shari’a ke cewa dangane da wannan matsaya ta kotu, saurari cikakken rahoton Medina Dauda daga Abuja:


Dubi ra’ayoyi
Tun da sanyin safiyar yau ne jami’an zabe suka isa rumfunan da za’a yi zabe a jihar Adamwa yayin da aka baza jami’an tsaro don shirin ko ta kwana, ko da yake a wasu wuraren jama’a basu fito sosai ba
Wasu da suka kada kuri’arsu sun bayyana yadda zaben ya wakana da kuma fatansu ga wanda zai zama gwamna
Kafin a dakatar da zaben sakamakon dabubuwan da suka faru da farko, dan takarar babbar jam’iyar adawa ta PDP, Ahmadu Umaru Fintiri ne ke kan gaba da kuri’u dubu dari uku da sittin da bakwai, da dari hudu da saba’in da daya, yayin da gwamnan jihar dan jam’iyar APC Sanata Muhammmadu Bindow Umaru Jibrilla ke da kuri’u dubu dari uku da talatin da hudu da dari tara da casa’in da biyar, wato rattar dake tsakanin su kusan dubu talatin da biyu da dari hudu da saba’in da shida, wanda kuma yanzu lokaci ne kawai ke iya tabbatar da yadda zata kaya a zaben na yau


An tura karin jami’an tsaro zuwa jihar Adamawa da ke arewa maso gabashin Najeriya, domin ganin an gudanar da zaben gwamnan da ake yi yau cikin kwanciyar hankali
Wannan kuma na zuwa ne yayin da hukumar zabe INEC, ke musanta rahotanin cewa an sake dage zaben, batun da ta ce ba haka lamarin yake ba
Kwamishinan hukumar zaben ta INEC a jihar Adamawan Barr
Kassim Gana Gaidam, ya ce za’a gudanar da zaben ne a rumfuna 44 a kananan hukumomi 14 na jihar Adamawan
Kawo yanzu tuni karin jami’an tsaron da aka turo domin wannan zaben suka isa da suka hada da 'yan sandan kwantar da tarzoma da jami’an tsaron farin kaya na DSS, da aka turo daga wasu jihohi domin sa ido
Tuni sabon kwamishinan rundunan 'yan sanda a jihar A
A Madaki ya tabbatar da cewa za su kare rayuka da kuma dukiyoyin jama'a
Za’a dai gudanar da zaben ne, yayin da ake sa ran a gobe Jumma’a za’a yanke hukunci a shari’ar da jam’iyar MRDD ta shigar gaban wata kotun ta jihar Adamawan bisa zargin cewa ba’a saka tambari ko alamar jam’iyyar ba watau logo, a takardar kada kuri’a
Ita dai hukumar zaben ta ce jam’iyyar ba ta cika ka’idojin tsayar da dan takara ba

Saurari cikakken rahoton Ibahim Abdulaziz daag Yola:



Dubi ra’ayoyi
Yanzu haka dai 'yan Najeriya sun maida hankali kan cika alkawalin kamfen ga wadanda su ka lashe zabe, a tarayya da jihohi
Baya ga batun kararrakin kalubalantar zabe a kotu
Ga shugaba Buhari da ya samu tazarce karo na biyu na alwashin cika alkawarin mataki na gaba da hakan ya hada da buda gwamnatin sa don ba wa bangarori damar ba da gudunmawa
Babbar jam’iyyar adawa da ta kai 'kara don kalubalantar sakamakon, ta ce ta na sa ran amshe madafun iko daga hukuncin kotu, don APC na alkawari ba a gani a kasa
Dr
Abubakar Kari na cibiyar Dimokradiyya ya bayyana irin kalubalen da ke fuskantar gwamnatin Buhari, da hakan ya hada har da rashin cimma nasara ta zahiri a yaki da cin hanci
Har yanzu dai manyan jam’iyyu biyu ne keda tasiri a Najeriya da hakan ke nuna indai manufofin su na da tasiri, za a samu sauyi inda hakan ba lalle ya zama abun dubawa ba don sauya shekar ‘yan siyasa daga nan zuwa can
Ga rahoton Nasiru Adamu El-Hikaya

Yanzu haka gwamnatin jihar Taraban ta ce ta na bincike kan abubuwan dake faruwa a jihar ya yin da jami'an yankin ke kira da akai musu dauki
Dubi ra’ayoyi
Yanzu haka gwamnatin jihar Taraban ta ce ta na bincike kan abubuwan dake faruwa a jihar ya yin da jami'an yankin ke kira da akai musu dauki
Wasu mazauna kauyen Shinkai na karamar hukumar Wukari da ke jihar Taraba, sun fara guduwa su na barin gidajen su, bayan barazanar da aka yi musu na cewar za a kawowa kauyen na su hari, saboda zargin da ake yi musu na kashe wani jami'in soja
Mazauna garin sunce wasu mutane sanye da kaki sun zo kauyen nasu ranar Lahadi, inda suke zargin cewa an kashe musu dan uwansu
Shiko Mista Simon Dogari, kwamishinan yada labarai na jihar ta Taraba, ya ce sun samu rahoton cewa akwai matsala a kauyen Shinkai, bayan rikicin da aka yi tsakanin makiyaya da kuma wasu sojoji da ake tunanin 'yan "Operation Whirl Stroke" ne, rikicin ya sa an kashe daya daga cikin sojojin
Kwamishinan ya ce shima yana mamakin yadda aka yi sojojin da aka tura su aiki jihar Binuwai, su ke shigowa jihar Taraba
Ya ce amma zuwa yanzu, an saka shugaban karamar hukumar Wukari, akan ayi bincike kwakkwara akan lamarin
Kawo yanzu itama rundunar 'yan sandan jihar ta bakin kakakinta David Misal tace tana bincike kan wannan batu
Ga rahoton Ibrahim Abdul'aziz

Rahotanni daga Najeriya, na cewa fitaccen mahaddacin Al Qur’anin mai girma, Alaramma Malam Ahmad Ibrahim Suleiman ya kubuta, bayan garkuwa da aka yi da shi na kusan makonni biyu
An yi garkuwa da Malam Suleiman ne a yankin jihar Katsina a lokacin yana kan hanyarsa ta komawa Kano
Daya daga cikin surukan malamin, Isma’ila Maiduguri ya bayyanawa Muryar Amuka cewa shehin malamin ya kubuta
“Matata (diyar malam) ta yi waya da su, duk gidan an yi waya da su
” Inji Isma’il
Ya kuma kara da cewa, ba a biya kudin fansa ba, yana mai cewa “a cikin daren nan ne Allah ya sa suka kubuta wallahi ba tare ma da ko sisi ba
” Isma’il ya kara da cewa
Surukin na malam bai yi cikakken bayani kan yadda malamin ya kubuta ba
Wadanda suka yi garkuwa da malamin sun nemi kudin fansa har Naira miliyan 300 amma Isma’il ya ce an yi musu tayin naira miliyan 30, wacce ma ba a kammala hada ta ba
Matsalar garkuwa da mutane a Najeriya ta zama ruwan dare, musamman a yankin arewa maso yammacin kasar
Saurari cikakkiyar hirar Nasiru Adamu El Hikaya da surukin malam, Isma'il Maiduguri:


Dubi ra’ayoyi
Yanzu haka bayan da babbar kotun jihar Adamawa ta janye umarnin da ta baiwa hukumar zabe na ta dakatar da kammala zaben gwamnan jihar, hukumar zaben ta INEC ta shirya gudanar da kammala zaben ranar Alhamis 28 ga watan Maris
Babbar kotun jihar Adamawa da ke zamanta a Yola ta janye umarninta na farko da ya hana hukumar zabe ta INEC kammala zaben gwamnan jihar
Yanzu haka hukumar zaben ta INEC ta tsaida gobe Alhamis 28 ga watan Maris a matsayin ranar da za a kammala zaben gwamnan jihar
Kwamishinan zabe na INEC reshen jihar Adamawa, Barrista Kassim Gana Gaidam, ya ce sun shirya tsaf domin gudanar da zaben cikin nasara
Tuni babbar jam’iyyar adawa ta PDP da kuma dan takararta, Ahmadu Umaru Fintiri, suka ce sun shirya domin shiga zaben na gobe tare da kiran magoya bayansu da su fito domin jefa kuri’unsu
Sai dai a martanin da jam’iyyar APC, ta yi fatali da wannan rana ta Alhamis, inda sakataran tsaretsarenta, Ahmad Lawal, ya zargi hukumar zabe ta INEC da marawa 'yan adawa baya
Tun da farko dai kotu a karkashin mai shari’a, Abdul-Aziz Waziri, ta yanke hukuncin cewa tana da hurumin sauraron karar da jam’iyyar MRDD ta kai hukumar zabe ta INEC gaban ta na rashin saka tambari ko alamar jam’iyyar a takardar kada kuri’a
Sannan kotun ta ajiye jiya Laraba don sauraron bukatar jam’iyyar MRDD da ta bukaci kotu ta soke zaben da aka yi na ranar 9 ga watan Maris
Amma alkalin kotun ya ce zai yanke hukunci a ranar Juma’a 29 ga watan Maris din nan
Saurari cikakken rahoton Abdul-Aziz Ibrahim daga Yola:

Dubi ra’ayoyi
Yanzu haka wani rahoto da masu saka ido daga kungiyar Tarayyar Turai (E
U
) suka fitar ya yi zargin cewa an ci zarafin masu jefa kuri'a tare da firgita su a zaben gwamnoni da aka kammala a jihohin Bauchi, Biniwai, da kuma Kano
Tawagar masu duba zabe ta kungiyar Tarayyar Turai ta fitar da rahoto kan kammala zabe da aka gudanar a jihohin Bauchi, Biniwai da kuma Kano
Ta ce an samu matsalar 'yan banga
Jami’ar yada labarai ta Tarayyar Turai, Sarah Fradgley, ta fitar da sanarwa tana cewa ‘yan banga sun hargitsa zaben ta hanyar firgita masu kada kuri’a da ma cin zarafinsu
Tunda farko shugabar tawagar Maria Arena, ta ce aikin tawagar shi ne su tabbatar da gaskiya ba tare da nuna bangare a zaben ba
Sannan kuma ta ce ba su da ra’ayi kan jam’iyya ko wanda zai lashe zabe, kuma za su tabbatar da cewa an yi adalci da kuma gujewa wannan yanayi na banga
Masu duba zabe na cikin gida suma sun nuna matukar damuwa ga yadda aka samu illar ‘yan banga da ‘yan siyasa su ka yi amfani da su don lashe zaben ta hanyar ko a mutu ko ayi rai
Yanzu dai za a jira a ga yadda lamarin bangar da shi ne dalili tun farko da yasa soke zaben da aka kammala, ko zai yi tasiri wajan shari’a a kotuna tun da hukumar zaben ta ayyana wadanda su ka lashe
Saurari cikakken rahoton Nasiru Adamu El-Hikaya daga Abuja:


Dubi ra’ayoyi
Rikicin cikin gida da ya dabaibaye jam'iyyar APC shiyyar Zamfara ya dau wani sabon launi, bayan da kotun daukaka kara ta ce babu shaidar cewa jam'iyyar ta APC ta gudanar da zaben fidda gwani a Zamfara, duk kuwa da lashe zabukan da ta yi a jahar
Kotun Daukaka Kara da ke birnin Sakkwato ta yanke hukunci cewa babu wata shaidar cewa jam’iyyar APC ta gudanar da zaben fidda ‘yan takara gabanin babban zaben Najeriya na 2019, wanda da wannan hukuncin, Kotun Daukaka Karar ta jingine hukuncin Babbar Kotun Gusau, wadda ta zartas cewa APC ta gudanar da zaben fidda ‘yan takara
Hukucin na Kotun Daukaka Kara ya dadada ma jagoran ‘yan takarar gwamnan jahar Zamfara dinnan da ake wa lakabi da “G-8”, Sanata Kabir Garba Marafa, tare da sauran ‘yan takarar gwamnan karkashin jam’iyyar APC, wadanda su ka gabatar da karar, inda su ke kalubalantar hukuncin Babbar kotun jahar Zamfara, wadda ta tabbatar da cewa jam’iyyar ta APC ta gudanar da zaben fidda gwani
Barrista Sirajo Garba Gusau wanda ke daga cikin lauyoyin da su ka halarci zaman kotun ta daukaka kara, ya kuma yi karin haske akan hukuncin da ta yanke da cewa na farko dai Babbar kotun na da hurumin sauraron karar da ‘yan takarar su ka gabatar saboda an tabbatar ‘yan takara ne karkashin jam’iyyar APC wadanda su ka cika ka’idoji ciki har da na sayen fom
Lauya Sirajo ya kuma ce akwai takardar da Hukumar INEC ta tura ma Ciyaman din APC na Kasa Adam Oshiomhole cewa ba a yi zaben fidda gwani a Zamfara ba; kuma akwai takardar da shi kuma Oshiomhole ya tura ma hukumar zaben cewa APC za ta gudanar da zaben
Don haka, in ji Sirajo, kotun ta jingine hukumcin da ya gabata ba tare da bayyana dan takara na halal ko kuma makomar zaben APC da aka yi ba
To sai dai wani masanin shari’a a jahar Sakkwato, lauya Kabiru Madawaki, ya ce dayake alamomin APC aka saka a lokacin zaben a maimakon ‘yan takara, jam’iyya kenan aka zaba ba wani mutum ba, don haka jam’iyyar na iya warware matsalarta daga baya
To sai dai duk da yake kotun a karkashin jagorancin mai shara’a Tom Shu’aibu Yakubu, ba ta fito ta bayyana al’amari na gaba bayan hukuncin ba, to amma lauyoyin ‘yan takarar bangaren gwamnatin jihar sun ce za su daukaka kara zuwa kotu ta gaba
Ga Murtala Faruk Sanyinna da cikakken rahoton:


Dubi ra’ayoyi
Bayan kikikaka da ja-in-jar da aka yi ta yi - har da zuwa kotu, a karshe hukumar zaben Najeriya ta ayyana tsohon Ministan Birnin Tarayyar Najeriya, Abuja, Sanata Bala Abdulkadir Mohammed Duguri (Kauran Bauchi) na jam'iyyar PDP, a matsayin wanda ya lashe zaben Gwamnan jahar Bauchi
Tsohon Ministan Birnin Tarayyar Najeriya Abuja, Sanata Bala Muhammad Duguri (Kauran Bauchi), wanda ya yi takarar gwamnan jahar Bauchi karkashin jam’iyyar PDP, shi ne Hukumar Zaben Najeriya mai Zaman kanta (INEC) ta bayyana a matsayin wanda ya lashe zaben gwamnan jahar Bauchi, wanda ya gamu da kwan gaba kwan baya, har da matakin kotu, kafin takaddama da sauran matsalolin su ka zo karshe, har aka sanar da sakamakon zaben cikin tsakiyar daren jiya
Zababben gwamnan, Sanata Bala Muhammed, ya sami kuri’u dubu 515,113, sai kuma wanda ya zo na biyu, wato gwamna mai barin gado, Muhammed Abdullahi Abubakar na jam’iyyar APC, ya sami kuri’u dubu 500,625
Da ya ke bayyana sakamakon zaben, babban jami’in sanar da sakamakon zaben gwamnan ya ce: Shi farfesa Kyari Muhammed ya na tabbatarwa cewa shi ne babban mai sanarwar sakamakon zaben gwamna na jihar Bauchi na shekarar 2019 da aka gudanar, kuma Bala Abdulkadir Muhammed na jam’iyyar PDP, bisa cimma bukatar doka, kuma da yak e ya sami kuri’u mafiya rinjaye, shine ya lashe zaben
Wakilin jam’iyar PDP a wajen bayyana sakamakon zaben ya bayyana murnar da jam’iyyar ta su ta yi
Wani mai sa ido a harkar zabe ya bayyana cewa an gudanar da zaben cikin nasara, babu tashin hankali
Daga bisani zababben gwamana mai jiran gado Senata Bala Muhammed Duguri (Kauran Bauchi), ya gana da manema labarai don gode wa al’ummar jahar Bauchi game da zabansa da su ka yi
Masu kade kade da raye raye su ma sun cashe
Ga Abdulwahab Muhammad da cikakken rahoton:

Hukumar zabe ta INEC a jihar Bauchi ta sanar da sakamakon zagaye na biyu na sake zabe da aka gudanar a jiya Asabar a wasu rumfuna dasuke yankunan kananan hukumomi 15 a sanadiyar wasu kurakurai da suka faru da suka janyo soke zabukan
Kamar yadda hukumar zaben ta ce, sakamakon zaben da kuma bayyana wanda ya yi nasarar lashe zaben gwamnan jihar Bauchin sai bayan kotu ta yanke hukunci kan batun shari’ar da jam’iyar APC da kuma mai takarar kujerar Muhammed Abdullahi Abubakar suka shigar
A bayan gabatar da sakamakon zaben ne sai kakakin hukumar zaben, Ahmed Waziri Zadawa, ya yi takaitataccen wa 'yan jarida inda ya ce, "mun karbi sakamakon zaben daga kananan hukumomi 19
"
Sakamakon zaben zagaye na biyu na nuni da cewar Jam’iyar PDP ta ba da tazarar kuri’u dubu biyar wa jam’iyar APC idan aka hada jimla da kuri’un zaben farko
Sai dai yayin da ake dakon hukuncin kotun, Air Comm
Tijjani Baba Gamawa mai sharhi kan al'amuran yau da kullum, ya shawarci 'yan takarar biyu da su rungumi kaddara kan abin da za a sanar
Saurari cikakken rahoton Abdulwahab Muhammad daga Bauchi:


Dan takarar gwamna karkashin jam'iyyar hamayya ta PDP a jahar Pilato, Jeremiah Useni wanda bai yi nasara a zaben da aka kamala ba, ya ce zai garzaya kotu
J
T
Useni ya yi barazanar zuwa kotun ne bayan da hukumar zabe ta bayyana gwamna mai ci, Simon Lalong a matsayin wanda ya lashe zaben
Jihar Pilato na daya daga cikin jihohin da a sake zabe a Najeriyar
A taron manema labarai da ya kira, Jeremiah Useni ya ce suna kan tattara bayanan da za su gabatar a gaban kotun da ke sauraron kararrakin zabe don kwatar 'yancinsu
Sai dai Lalong wanda ya lashe zaben karo na biyu karkashin jam'iyya APC, ya yi kira ne ga wadanda suka fadi zaben da su zo su hada hannu don gina jahar ta Pilato
A halin da ake ciki kuma, a makwabciyar jahar ta Pilato, hukumar zabe ta ayyana Samuel Ortom na PDP a matsayin wanda ya lashe zaben jahar Binuwai

Saurari cikakken rahoton Zainab Babaji daga Jos:

Dubi ra’ayoyi
Rahotanni daga jihar Kano na cewa ‘yan daba sun hana a gudanar zabe a wasu mazabun jihar
Tun farko dai a wata wasika da ta aikewa manema labarai babbar jam’iyyar Adawa ta PDP, ta zargi jam’iyyar APC mai mulki da shigar da ‘yan daba daga jihohin Zamfara da Katsina da Filato da kuma sauran makwabtan jihohi
Haka kuma jam’iyyar PDP ta bayyana cewa a wasu mazabu an hana jami’anta damar yin aikinsu na saka ido a harkokin zaben
Wanda hakan ne ya sa ta yi kira ga hukumar zabe INEC ta soke zaben na Kano
A ‘daya bangaren, jam’iyyar APC a ta bakin mataimakin shugabanta na jiha, Shehu Maigari, ya yabawa ‘yan jam’iyyar APC ga hadin kan da suke baiwa jami’an tsaro, wanda hakan yasa zaben ke gudanar lafiya
Ya kuma yi watsi da zarge-zargen da PDP take kan zaben
Shaidun gani da ido sun bayyanawa Muryar Amurka yadda suke ganin ‘yan daba dauke da muggan makamai suna cin karensu babu babbaka, duk kuwa da jami’an tsaron da aka ajiye a mazabu daban-daban
Ya zuwa yanzu dai rundunar ‘yan sandan jihar Kano bata fito ta ce komai ba kan abin da ke faruwa a jihar

Dubi ra’ayoyi
Kammala zaben gwamna da ake yi a jahar Filato na gudana cikin tsauraran matakan tsaro
Tun da misalign karfe bakwai na safe ne hukumar zabe mai zaman kanta ta kasa ta kai kayayyakin aiki a rumfunan zaben
A rumfar zaben Jenta Mangoro, a karamar hukumar Jos ta Arewa, zaben ya gudana ne cikinkwanciyar hankali
A rumfar zabe na Plateau Hotel Junction kuwa kalilan jama’a ne suka fito, saboda a cewarsu, yawancin mutanen dake rumfar basu ma san za a gudanar da zabe a rumfar ba
Domin karin bayani saurari rahotan Zainab Babaji

Dubi ra’ayoyi
A jihar Bauchi sake zabukan da ba a akammala su ba a yankunan kananan hukumomin jihar ya gudana cikin yanayi mai kyau musamman ma idan akayi la’akari da samun yawan fitowar mutane masu son kada kuri’a
Sai dai kuma rahotanni na nuni da cewar an samu matsalar sace akwatunan zabe a wassu mazabun da hakan ka iya kawo cikas ga batun samun sahihin sakamakon kuri’u a wadannan wurare
Kamar yadda ake hasashe dangane da sake zaben da hukumar INEC ta yi, jama’a sun fito maza da mata domin kada kuri’unsu
Wani dan kungiya mai zaman kanta dake aikin sa ido ga shirin zaben a karamar hukumar Bogoro, ya bayyanawa Muryar Amurka ta wayar talho yadda yaga zaben ya gudana, inda ya ce ya zuwa lokacin da yake magana ana gudanar da zabe cikin kwanciyar hankali da lumana
A daya gefen kuma, a shiyyar Katagum musamman garin Azare jama’a sun bayyana kuma zabe na gudana, saidai ana cikin gudanar da zaben sai jami’an tsaro tare da shugaban riko na karamar hukumar suka bayyana a mazabar Cara-cara anan sai labari ya canza, kamar yadda wassu ganau suka bayyana
Sai dai duk kokarin da Muryar Amurka ta yi domin jin tabakin bangarorin yan sanda da kuma shugaban karamar hukumar katagum din ya ci tura

Dubi ra’ayoyi
Hedkwatar sojojin Najeriya ta kafa wani kwamitin bincike karkashin jagorancin wani babban Hafsa Manjo Janar T
A
Gagariga, don binciko zarge zargen da ake yi wa sojin lokacin zaben 2019
Kwamitin Wanda keda Wakilcin hafsoshi tara zai binciki irin rawar da sojojin suka taka ko wani abu da suka yi da ya sabawa ka'idoji da sharuddan aiki ya yin zaben da aka kammala a kasar
Tuni dai kwamitin ya tattaro bayanai daga wadanda keda korafi don tantance sahihancin da akewa dakarun ciki har da zargin yunkurin kisan gilla ga gwamnan jihar Rivers Nyesome Wike
Kwamitin kazalika zai binciki kashe wani Hafsa mai mukamin Laftanar da raunata karin wani Hafsa da wasu sojoji ya yin zaben Gwamna a jihar
Gwamnan jihar Rivers Wanda Ya yi bayani ga yan kwamitin ya yi korafin irin shishshigi da sojoji a jiharsa sukai ya yin zaben al'amarin da ya bayyana ko kadan bai cancanta ba
Masanin kimiyyar siyasa Farfesa Jibrin Ibrahim wanda ke zama wakili a cibiyar raya demokradiyya ta CDD, ya ce lalle kan bincike abune mai kyau, amma da bai kamata ace sojojinne zasu gudanar dashi ba duba da yadda suma ake zarginsu
Ya ce kamata ya yi a sami wasu yan baruwanmu suyi binciken don tabbatar da gaskiya da kore zarge-zarge a kuma dauki matakan hana faruwar hakan nan gaba

Dubi ra’ayoyi
Rundunar ‘yan sandan jahar Pilato ta sanya dokar hana yawo a duk fadin jahar yayin gudanar da kammala zaben gwamna da za’a yi a rumfuna arba'in na kananan hukumomi tara na jahar Pilato
Wata sanarwa dake da sanya hannun kakakin rundunar ‘yan sandan na jahar Pilato
DSP, Tyopev Terna, tace dokar hana zirga-zirgan zata fara aiki ne daga karfe shida na safe zuwa karfe shida na yamman ranar Asabar
Sanarwar tace daukan matakin ya zamo tilas saboda a ba jama’a dammar gudanar da zaben wanda suke so ba tare da wata musgunawa ba
Saurari cikakken rahoton Zainab Babaji

Dubi ra’ayoyi
Atisayen wanda rundunar sojojin ruwan Amurka dake Afirka wato U
S
NAVAF ta jagoranta ya tattaro baki dayan manyan hafsoshin rundunonin aikin ruwa na kasashen duniya
An gudanar da Babban taron manyan Haffoshin dakarun ruwa a matsayin wani bangare na wannan atisayen wanda ya maida hankali sosai kan tsaro a gabar takun Guenea
Cikin jawabinsa, Babban Hafsan Hafsoshin Rundunar sojin ruwan Najeriya, Vice Admiral Ibas Ekwe Ebot ya ce Ana tafka miyagun laifuka na kasa da kasa a gabar takun Guenea kuma Masu ta'asar na kai komo ne daga kasa zuwa kasa tunda a takun ba wani takamman wurin da za a ce shine iyakar wannan kasa da waccan kasa
Admiral Ibas ya kuma ce batun fashi a cikin teku shima wata kalubale ce ga sojojin ruwa na kasashen duniya, yaa kuma daya daga cikin dalilan da yasa aka krkiro sojin ruwa
Wani Hafsa mai murabus a rundunar sojojin ruwa, M
I
Salman yace irin wannan atisayen abune da zai amfani duk masu ruwa da tsaki ganin muhimmancin gabar takun Guenea ga duka kasashen
Saurari cikakken rahoton Hassan Maina Kaina

Yanzu an kwashe mako guda tun jarrabawar da ta faru ta kama Hafizin nan na Alkur’ani mai girma Ahmed Ibrahim Sulaiman a yayin da yake kan hanyarsa ta komawa Kano daga jihar Kebbi a daidai yankin jihar Katsina
Wani faifai da ya fito a yanar gizo na bayyana wadanda suke rike da shi na bukatar kudin fansa don samun sako shi da ba da tabbacin ya na halin lafiya
Mallam Ahmed Sulaiman dai wanda shi ne mataimakin shugaban alarammomi na kungiyar JIBWIS, ya na hanyarsa ta komawa gida ne don ba da auren ‘ya’yansa mata biyu a Jumma’ar makon jiya
Shugaban JIBWIS Sheikh Abdullahi Bala Lau ya bukaci ci gaba da addu’a don samun sako malamin
Kazalika Sheikh Bala Lau ya ce kungiyar ta wakilta kebantattun mutane don zantawa da wadanda ke rike da malamin
A lokacin da Sheikh Sulaiman ya gamu da jarrabawar ya na tare da mutum biyar ciki kuwa har da wanda aka daurawa aure a bayan idon sa
Yankin arewa maso yamma na daga yankunan da a ke samun wannan lamari na garkuwa da mutane da hakan ba ya rasa nasaba da koma bayan tattalin arziki da rashin jituwa tsakanin ma’abota tsoffin sana’o’i
Saurari cikakken rahoton Nasiru Adamu El Hikaya:



Alkalin babbar kotun jihar Adamawa, Justice Abdul'Aziz Waziri, ya dage karar da jam'iyyar MRDD da kuma dan takararta Eric Theman suka shigar na neman a soke zaben jihar bisa zargin ba'a saka hoton jam'iyyar ba akan kuri'ar da aka kada
Bayan doguwar muhawara a tsakanin lauyan jam'iyyar ta MRDD, da kuma na bangaren hukumar zabe INEC,Justice Abdul'Aziz Waziri ya dage shari'ar har zuwa ranar Talata mai zuwa domin yanke hukunci kan ko kotun na da hurumin sauraron karar ko kuma a'a
Haka nan alkalin ya umarci hukumar zaben da kada ta aiwatar da komi sai bayan yanke hukunci
"Kasan mu a shirye muke mu kare abin da muka shigar gaban kotu don muna da shaidu da hujjoji, da wasu tabbatar da ikirarinmu don haka ba ma tsoro," a cewar Barista Adeyemi Pitan, lauyan MRDD da Eric Theman
Shi ma dai wanda ya jagoranci lauyoyin hukumar zabe INEC, babban lauyan Najeriya Tanimu Muhammad Inuwa (SAN),ya nemi kotun ne ta yi fatali da karar tun da hukumar ba ta san da mai karar a matsayin wadanda suka shiga takarar gwamna ba, kuma ya ce kotun ba ta da hurumin sauraran wannan kara
Saurari cikakken rahoton Ibrahim Abdulaziz:

Dubi ra’ayoyi
A Najeriya hukumar zabe mai zaman kanta INEC ta tsayar da ranar Asabar 23 ga wannan watan Maris, amatsayin ranar da za a sake zabubbuka a wasu rumfunan zabe da aka samu matsaloli a wasu yankunan kananan hukumomi na jihohi biyar
Tuni dai hukumar zaben ta fara tura muhimmam kayan aikin zabe zuwa wuraren da za a sake zaben
Jihohin da za a sake zaben kuwa sun hada da Bauchi da Benue da Kano da Filato da kuma Sokoto
A jihohin da za a sake zaben sun hada da kananan hukumomi guda goma sha biyar dake da jamilar masu kada kuri’a sama da dubu 22
Mallam Ahmed Waziri Zadawa, shine shugaban sashen wayar da al’umma da hulda da jama’a a hukumar zabe mai zaman kanta a jihar Bauchi, ya yi ‘karin haske game da shirin zaben na ranar Asabar
Wani shugaban al’umma, Alhaji Sagir Madakin Shira, ya bukaci manyan yan takaran kujerar gwamnan jihar Bauchi da su guje wa dukkan wani abin da zai kawo rashin kwanciyar hankala a jihar Bauchi
Domin cikakken bayani saurari rahotan Abdulwahab Muhammad

Dubi ra’ayoyi
Rasuwar Baraden Wamakko Alhaji Salihu Barade, ta hada kan jiga-jigan siyasar jihar Sokoto, wadanda suka dade ba sa ga maciji a tsakaninsu
Basaraken na Wamakko wanda kani ne ga tsohom gwamnan jihar Sokoto Sanata Aliyu Magatakarda Wamakko kuma daya daga cikin ‘yan majalisar Mai Alfarma Sarkin Musulmi, ya rasu ne da daren Laraba, bayan ya jima yana jinya
To sai dai abin da ya baiwa jama’a mamaki shine, yadda gwamnan jihar Aminu Waziri Tambuwal da suka raba gari da Wamakko a siyasance, ya yi sammakon halartar jana’izar mamacin da aka gudanar a safiyar yau Alhamis a garin Wamakko, duk da zafafar siyasa a tsakaninsu, wacce ta kai ga sukan lamirin juna, har ma da zarge-zargen juna
​Babban abin da yafi jan hankalin jama’a ma shine ba zato ba tsammani, tsohon gwamna Attahiru Dalhatu Bafarawa, shi ma kwatsam ya yi tattaki har garin na Wamakko, inda ya jajanta tare da yin ta’aziyya ga Sanata Aliyu Magatakarda Wamakko
Wannan lamari dai na zuwa ne kasa da sa’o’i 48 a gudanar da zaben gwamna da za’a sake a rumfuna 135 a jihar, wato ke nan, a daidai likacin da aski ya zo gaban goshi, yakin neman zabe na kankama, yayin da kuma takaddama take kara zafafa a tsakanin wadannan jiga-jigan siyasa
Idan za’a iya tunawa, Aliyu Wamakko ne ya yi wa Attahiru Bafarawa mataimakin gwamna, daga shekara ta 1999 zuwa 2006, sa’adda a shekarar karshe ta wa’adin mulkinsu na 2, Wamakko yayi murabus, ya kuma canja sheka zuwa jam’iyyar PDP, wacce ta tsayar da shi takarar gawamna a shekarar 2017
Wamakko yayi nasarar kada dan takarar Bafarawa wato Muhammadu Maigari Dingyadi na jam’iyyar DPP a wancan lokacin, inda kuma da hawansa mulki, ya maka Bafarawan a kotu, bisa zargin sama da fadi da dukiyar jiha, shara’ar da aka kwashe tsawon shekaru 10 ana yi, kafin kotu ta wanke Bafarawa daga laifin, watannu 4 da suka gabata
Gwamna Tambuwal kuma, ya gaji Wamakko ne a zaben da ya gabata na 2015, sa’adda yana kakakin majalisar wakilai ta Nijeriya, ya bar jam’iyyar sa ta PDP, ya koma APC ya hade da Wamakko, ya kuma lashe zaben gwamna a karkashin jam’iyyar, to amma a shekara ta 3 ta mulkinsa, ya sake komawa jam’iyyarsa ta PDP, inda hade da su Bafarawa, ya kuma nemi tsayawa takarar shugaban kasa bai yi nasara ba
Ya dawo takarar gwamna a wa’adin mulki na 2, inda ya tarar shi kuma Wamakko ya tsayar da babban yaronsa Ahmad Aliyu, wanda shine mataimakin gwamnan Tambuwal kafin yayi Murabus a cikin shekara ta 3 da hawansu mulki
Duk da yake Bafarawa kamar ya rama takwarkwara ne, domin kuwa a lokacin da mahaifinsa ya rasu, Wamakko ya niki gari ha garin Bafarawa domin yi masa ta’aziyya, to amma sam ba’a yi tsammanin zuwan Bafarawa a Wamakko ba, musamman la’akari ta yanayin da ake ciki na zafafar takaddamar siyasa a tsakanin su biyun
To sai dai sabanin tunanin mutane da dama, sai gashi hakan ya faru, lamarin da kuma ya kasance wani babban darasi ga mabiyan bangarorin guda biyu da su ma suka fatattaki juna saboda siyasa, har suke ta yayyata lamarin da kuma bada misalin wannan haduwa a kafafen sada zumunta na yanar gizo
Dubi ra’ayoyi
Yanzu haka yan gudun hijiran da rikicin Boko Haram ya raba da gidaje dake sansanonin da aka tanadar a jihar Adamawa na kokawa game da rashin kulawar da suke zargin ana nuna musu ta fuskacin cimaka da abubuwan more rayuwa
Duk da cewa wasu sun koma yankunansu, kawo yanzu akwai yan gudun hijira da dama da rikicin Boko Haram ta raba da gidaje da yanzu haka ke sansanin da aka tanadar a wasu kananan hukumomin jihar Adamawa
Kuma su dai wadannan yan gudun hijiran yanzu haka dai na kokawa game da halin da suke ciki na karancin abinci da ababen more rayuwa, lamarin da ya kai wasun su fita suna kwadago, domin neman abun sakawa a baka
A watannin baya, baya ga tallafin hukumomin bada agaji suma yan aikin sakai na kungiyoyi masu zaman kansu kan kawo nasu tallafin, to amma yanzu lamarin ba haka yake ba, batun da kwamared Ahmad Gambo Daud na cibiyar kare hakkin dan Adam ta Centre for Human rights advocacy ke ganin akwai abun dubawa
To wai ko me hukumar bada agaji ta NEMA da ke kula da sansanonin yan gudun hijiran ke yi ne game da halin da suke ciki yanzu? Imam Abbani Garki, shine jami'in hukumar mai kula da jihohin Adamawa, da Taraba, ya ce matsalar jinkirin bada ofishinsu na Yola bane kamar yadda wasu ke tunani
Dubban rayuka ne dai suka salwanta sakamakon tashe tashen hankula na Boko Haram baya ga wasu dubban da aka tilastawa gudun hijira a wannan rikici da aka shafe fiye da shekaru bakwai ana fama
Domin karin bayani saurari cikakken rahotan Ibrahim Abdul’aziz

Dubi ra’ayoyi
Bayan da wata babbar kotu a jihar Adamawa ta ba da umarnin dakatar da zaben jihar da za a kammala, hukumar zaben ta INEC reshen jihar ta ce za ta garzaya kotu domin kalubalantar wannan hukunci
Yanzu haka Jam'iyar MRDD ta garzaya babban kotun jihar Adamawa, inda ta nemi da a dakatar da zaben jihar da za’a gudanar na ranar 23 ga wata Maris bisa zargin ba a saka alamar jam'iyyar ba a zaben gwamna da aka yi tun farko
Kotu ta umarci hukumar zabe ta INEC da ta dakatar da zaben har sai an yanke hukunci
Sai dai kuma a taron manema labarai da hukumar ta kira, kwamishinan hukumar zaben jihar, Barrista Kassim Gana Gaidam, ya ce yanzu haka sun sami wannan umarnin kuma hukumar ita ma ta shirya tsaf domin kalubalantar umarnin a gaban kotu
A yau Alhamis ake shirin fara sauraren karar
Dan takarar gwamna a karkashin jam'iyar PDP, Ahmad Umaru Fintiri, shi ne ya ke kan gaba a zaben da aka yi, inda ya yiwa gwamnan jihar na jam'iyar APC fintinkau da kusan kuri'u dubu talatin da doriya
Sakataran Tsare-Tsare na jam’iyyar APC a jihar Adamawa, Hon
Ahmad Lawal, ya ce sun shirya shiga wannan zabe muddin kotu ta ce a gudanar da shi, kuma a shirye su ke domin su ga sun lashe zaben gwamnan da za a kammala
Yanzu haka dai jam'iyar PDP ta samu yawan kujeru 11 cikin 25 na kujerun majalisar dokokin jihar, inda itama jam'iyar APC da ada kujerunta ne baki daya itama ta sami kujeru 11
Yayin da sabuwar jam'iyar ADC ta samu kujera daya, sannan kuma za'a kammala na saura kujeru biyu a wannan asabar
Saurari cikakken rahotn Ibrahim Abdulazizdaga Yola:

Dubi ra’ayoyi
Gwamnan jahar Filato, Simon Lalong bayyana tabbacinsa na lashe zabe a zaben da za a kammala ranar Asabar mai zuwa
A ganawarsa da manema labarai a fadar shugaban kasa, kamar yadda jaridar The Nation ta ruwaito, Lalong ya danganta matsalolin tsaro da jahar Filato ke fuskanta cewa siyasa ce kawai
Sakataren jamiiyyar APC a jahar Filato, Bashir Musa Sati ya ce basu da wata tantama na yin nasara a zaben
Jibrin Banchir dake zama mai ba gwamnan shawara kan harkokin ma'aikata, ya ce gwamnati ta dauki matakan tsaro a jahar
A bangare guda kuwa, dan takarar gwamna a karkashin jami’iyyar PDP a jahar Pilato, Jeremiah Useni ya ce sun yi wa jami'ansu garambawul wadanda a baya suka yi amfani dasu, saboda rashin gaskiya da suka nuna a zaben daya gabata

Domin karin bayani saurari rahotan Zainab Babaji

Dubi ra’ayoyi
La’akari da matsaloli da tashe-tashen hankula da aka samu a zaben gwamna da ya gabata a jihar Sokoto, wanda yayi sandiyyar soke zaben runfuna 135, a cikin kananan hukumomi 22 na jihar, ya sa kwamitin wanzar da zama lafiya na kasa a karkashin shugabanci tsohon shugaban kasa Abdussalami Abubakar, shirya wani taron yarjejeniyar tabbatar da gudanar da sake zaben cikin lumana a jihar
Taron ya hada hancin dukkan masu ruwa da tsaki a sha’anin zabe, da shugabannin al’umma da na addinai, kazalika da kungiyoyi masu zaman kansu, da masu sanya ido akan zabe daga ciki da wajen Najeriya
Da yake bita akan matsalolin da aka fuskanta a zaben na gwamna da ya gabata, kwamishinan hukumar zabe ta kasa a jihar Sokoto Sadiq Abubakar, ya zargi ‘yan siyasa a jihar, da hura wutar rikici, tare da neman mulki ido rufe, lamarin da yace ya kawo babban kalu-bale ga kokarin hukumar na shirya sahihi kuma ingantaccen zaben na gwamna cikin kwanciyar hankali a jihar
A can baya dai kafin gudanar da zaben na gwamna, kwamitin na wanzar da zaman lafiya na kasa ya gudanar da irin wannan taron, inda ‘yan takarar gwamna suka rattaba hannu a yarjejeniyar bada hadin kai ga gudanar zaben cikin lumana
Hukumar zabe ta ayyana zaben gwamna a jihar ta Sokoto da cewa bai kammala ba, sakamakon adadin Kuri’u fiye da dubu 70 da aka soke zabe a rumfuna 135, ya zarta adadin kuri’un da suka bambance tsakanin dan takarar PDP Aminu Waziri Tambuwal dake kan gaba, da na APC Ahmad Aliyu, wadanda kuma za’a sake zaben a jibi Asabar

Dubi ra’ayoyi
Masu garkuwa da mutane domin neman kudin fansa sun addabi yankin Takum da kuma sauran kananan hukumomin jihar Taraba, inda su ka yi awon gaba da mutane da dama wadanda kawo yanzu ba a san inda su ke ba
Yanzu haka jama’ar Jihar Taraba na barci da ido daya a bude, sakamakon matsalar garkuwa da mutane domin neman kudin fansa a jihar, lamarin da ke hana jama’a kwana a gidajensu
Kuma wannan matsalar tafi Kamari ne a yankin Takum da kuma wasu kananan hukumomin jihar
Wani mazaunin yankin Takum ya tabbatar da cewa an yi garkuwa da mutane goma sha biyar a yankin nasu, ciki har da wani mai gidan mai da aka yi garkuwa da shi sati biyar da suka shige, inda masu garkuwar suka nemi a basu Naira miliyan dari domin su sako shi
Kamar yadda wani mazaunin yankin na Takum ya tabbatar, an ba wa masu garkuwa da mutane kudin amma daga bisani sun nemi a kara musu adadin kudin da suka karba tun da farko
Shugaban kungiyar kare hakkin dan’adam na jihar Taraba, Kwamared Gambo Dawud, ya ce wannan garkuwa da mutane da ake yi domin neman kudin fansa yana damunsu, sannan ya yi kira da gwamnatin jihar Taraba da kuma gwamnatin tarayyar Najeriya da su dau mataki domin magance wannan matsala da ta addabi mutanen jihar
Shima kwamishinan ‘yan sandan jihar Taraba, Alkassim Usman, ya kira taron manema labarai inda ya nuna wasu da aka kama da ake zargi masu garkuwa da mutane da kuma barayin shanu, a karkashin Ofireshan Cika Aiki da rundunar ta fara
Saurari cikakken rahoton Ibrahim Abdulaziz:

Dubi ra’ayoyi
Bayan dogon lokaci da kungiyoyin kwadago suka dauka suna neman majalisun Najeriya su amince da kudirin dokar mafi karanci albashi ta Naira 30,000, yanzu haka majalisun sun amince
Majalisar Dattawan Najeriya ta bi sahun takwararta ta Wakilai wajen amincewa da kudirin dokar Naira dubu talatin a matsayin albashi mafi karanci da za a biya ma’aikaci, bayan an kwashe lokaci mai tsawo ana gwagwarmaya da kungiyoyin kwadago
Sakataran kungiyar kwadago ta ULC, kwamared Nasiru Kabir, ya ce sun ji dadin matsayin da majalisar Dattawan ta dauka, amma dai sai ma’aiakata sun fara karban kudin tukunna za su nuna farin cikinsu
Wata ma’aikaciya mai suna, Ummi Yahaya, ta ce ta ji dadi sosai da wannan karin na dubu talatin, ta kuma yi fatan Allah ya sa wannan karin ya yi musu amfani saboda lokacin da aka kara albashin ya zama dubu sha takwas sun yi tunanin zai yi auki amma sai sun je kasuwa sai su ga kayayyaki sun yi tsada
Wani kwararre a fannin tattalin arziki, Yusha’u Aliyu, ya ce karin zai taimaka wa tattalin arzikin kasa ba wai ma’aikata ba kawai
Shi kuwa Darekta a Ma’aikatar Al’adu da Wasannin Gargajiya ta Najeriya, Olusegun Runsewe, ya ce dole ne talaka ya duba halin da ya ke ciki domin talaka ne ke cutar dan’uwansa, saboda wasu za su yiwa kayan masarufi karin kudi sosai
Runsewe ya kuma bada shawarar a daidaita farashin kayayyaki saboda talaka ya ci moriyar karin albashin
Jama’a sun sa ido su ga irin tasirin da karin zai yi
Saurari cikakken rahoton Madina Dauda:

Dubi ra’ayoyi
Babbar kotun tarayya dake Abuja karkashin mai shara’a Ekwo Ejembi ta umurci hukumar zabe mai zaman kanta INEC ta dakatar da shirin tattara bayananai da kuma kidayar kuri’un data shirya gudanarwa a yau na zaben gwamna a zaben da aka gudanar a karamar hukumar Tafawa Balewa a ranar 9 ga wannan watan



Kotun ta tsayar da gobe laraba 20 ga wannan watan domin fara sauraron karar da gwamnan jihar Bauchin, Muhammed Abdullahi Abubakar da kuma jam’iyarsa ta APC suka shigar a babban kotun dake Abuja suna kalubalantar

Dama hukumar zaben ta shirya fara tara sakamakon zaben da aka gudanar a karamar hukumar ne yau Talata, bayan sanar da cewa bata kammala zabe a jihar ba kamar yadda ta sanar a wadansu jihohi shida na Najeria da suka hada da Bauchi, Benuwe, Adamawa, Plateau, Kano, da kuma Sokoto
Dubi ra’ayoyi
Yanzu haka hankula sun fara kwantawa a yankin Michika da Madagali dake arewacin jihar Adamawa, biyo bayan wani hari da mayakan Boko Haram suka kai a daren jiya lamarin da ya jawo hasarar rayuka da dukiya
Tuni gwamnatin jihar ta kafa kwamitin binciken da zai duba irin asarar da aka yi, kamar yadda kwamishinan yada labarun jihar Ahmad Sajo ya bayyanawa Sashen Hausa
Wannan na zuwa ne yayin da ya rage kwanaki hudu a sake gudanar da zaben gwamna a wasu runfunan zabe na kananan hukumomin biyu
A sanarwar da ta fitar, rundunan sojin Najeriya ta bakin mukaddashin kakakin rundunan Kanar Sagir Musa, tace sojojin Najeriya sun sami nasarar kashe da dama daga cikin mayakan da suka kai hari da kuma kwace wasu motocin mayakan
Saurari cikakken rahoton Ibrahim Abdul'ziz

Dubi ra’ayoyi
Al'ummar kudancin Kaduna sun gudanar da wani gagarumin gangamin lumana, don nuna bacin ransu bisa kashe kashen da yaki ci yaki cinyewa a yankin
Masu gangamin sun ta'allaka karuwar kashe kashe a yankin Akan kalaman da gwamnan jihar ta Kaduna yayi na batun daukar fansa kafin zabe, abin da suka ce ya kara rura wutar rikicin
Jagoran matasan Adara na kasa Laminus Paul yace duk rikice rikicin da ake yi a kudancin Kaduna ba inda abin yafi tsananta kamar kasar Adara
Abin da yake cewa Babban abin bakin ciki ne sosai
Alheri Bawa Magaji Wacce ta yi korafin gwamnatin Kaduna ta Kama Masu dattawansu na Adara ciki har da mahaifinta bayan wani rikici, tayi korafin yadda har yanzu ake ci gaba da tsare dattawan, batare da gaba tar dasu gaban kotu ba
Baki dayan masu zanga zangar sun ce sun zo Abuja don gayawa duniya halin da suke ciki inda kullum ake ta kashe su kuma ba wani mataki da aka dauka akai
Amma cikin martanin da ya mayar, kakakin gwamnatin jihar Kaduna Samuel Aruwam ya ce ba gaskiya bane duk zarge zargen da sukewa gwamnatin, Yana mai cewa ba yadda za a yi gwamna yayi kalaman da zasu tunzura Jama'a
Dangane kuma da batun kakkame dattawan Adara, mai magana da yawun gwamnan yace wannan ba aikin gwamna bane ba jami'an tsaro , kuma bai ba daidai bane a sa gwamna cikin batun
Saurari cikakken rahoton Hassan Maina Kaina

Dubi ra’ayoyi
A cigaba da bayar da mamaki da 'yan Najeriya ke yi a fannoni daban-daban na rayuwa a fadin duniya, wani yaro dan asalin Najeriya mai shekaru 8 ya zama zakara a gasar da aka yi a birnin New York na nan Amurka
Wani yaro mai shekaru 8 dan asalin Najeriya, wanda ke gudun hijira tare da iyayensa a birnin New York da ke nan Amurka, ya lashe gasar wasan dara ta zamani ko kuma Chess a turance
A makon da ya gabata, aka ayyana Tanitoluwa Adewumi, a matsayin wanda ya lashe gasar a birnin New York, wacce aka yi a matakin ‘yan makarantar Nursery zuwa ‘yan aji uku na Firaimare
Tani, kamar yadda aka fi kiransa, na zauna ne a wani sansanin ‘yan gudun hijira tare da iyayensa a yankin Manhattan a New York
Ana sa ran nan gaba, Tani zai kara a gasar kasa ta ‘yan makarantun firaimare da za a yi a watan Mayu
Dubi ra’ayoyi
An bude wani sabon babi a takaddamar sakamakon zaben Shugaban Kasa a Najeriya, bayan da jam'iyyar PDP ta shigar da kara a kotun daukaka kara don kalubalantar ayyana Shugaba Buhari na jam'iyyar APC da aka yi a matsayin wanda ya ci zaben
Kamar yadda ta ce za ta yi, babbar jam’iyyar adawa a Najeriya, PDP, ta garzaya kotu, inda ta gabatar da takardun kararta kan ayyana dan takarar jam’iyyar APC, Muhammadu Buhari a matsayin wanda ya ci zaben Shugaban kasa, a maimakon gwaninta Alhaji Atiku Abubakar, wanda ta ce shi ya ci zaben
Da ya ke karin bayani kan kalubalantar ayyana Buhari a matsayin wanda ya ci zaben Shugaban kasa da Hukumar Zaben Najeriya (INEC) ta yi, daya daga cikin lauyoyin jam’iyyar PDP Mike Ezekhome y ace, “Mu na da kwararan hujjoji da mu ka dogara da su don karbar nasarar mu a mayarwa Atiku Abubakar shaidar lashe zabe
”
PDP ta kai karar ne a kotun daukaka kara, inda ake kyautata zaton daga nan shari’ar za ta yi ta tafiya har ta kare a kotun koli, kamar yadda tsarin yak e
Sakataren PDP, Sanata Umar Tsauri, ya ce jam’iyyarsu sam ba ta amince da kuri’un da a ka sanar shugaba Buhari ya samu ba, ya na mai zargin a wasu wajajen ma rubuta kuri’a a ka yi
Shi ma kakakin kamfen na jam’iyyar, Buba Galadima, ya ce ya na da kwarin gwiwar cewa muddun za a yi shari’ar adalci, to labudda PDP za ta koma fadar Aso Rock
Amma a daya gefen kuma, Ministan Shari’a kuma Attoni-Janar din Najeriya, Abubakar Malami, ya ce a shirye gwamnatin APC ta ke ta kare nasarar da ta yi a zaben Shugaban kasa a kotu; ya kara da cewa zuwa kotu ba bakon abu ba ne ga Shugaba Buhari
Ga Nasiru Adamu El-Hikaya da cikakken rahoton:


Dubi ra’ayoyi
Jayayya kan makomar zaben gwamnan jahar Bauci sai abin da ya yi gaba, duk kuwa da shirin bayyana sakamakon zaben a yau dinnan, bayan da hukumar zabe ta INEC ta sauya shawara ta wajen tsame jahar Bauci daga jerin jahohin da ta ayyana zabukansu marasa kammala
Yayin da hukumar zaben Najeriya ke harmar bayyana sakamanon zaben gwamnan jahar Bauchi a yau dinnan Talata bayan tsame jahar daga jerin jahohin da ta ayyana zabukansu marasa kammala, jam’iyyar APC mai mulki ta ce ba zai sabu ba
Wasu jigajigan Jam’iyyar APC a Abuja sun ce ba za su amince da sauya matsayi da hukumar za6e ta yi na amincewa da ingancin sakamakon zaben Karamar Hukumar Tafawa Balewa ta Jahar ba domin, a cewarsu, akwai wasu tambayoyi da dama da ya kamata Kwamitin Bincike da INEC ta kafa a karkashin jami'inta, Festus Okoye, ya amsa kafin a dau wannan mataki wanda, a cewarta, mayar da hannun agogo baya ne, kuma Hukumar INEC ba ta da hurumin yin amai ta lashe irin haka
Wata mamban Kwamitin Yakin Neman Zabe na Kasa na Jam’iyyar APC din, Hajiya Rabi Sulu Gambari ta ce ba a yi wa APC adalci ba domin ai sakamakon za6en an ce an yayyaga shi, idan haka ne wane ne hukumar zabe za ta yi amfani da shi wajen fadin sakamako?
Irin nasarar da APC ta samu a zaben shugaban kasa da na 'yan majalisun tarayya shi ne ya sa APC ke ganin Jam’iyyar adawa da Hukumar za6e sun shirya magudi ne a karamar Hukumar Tafawa Balewa, wani abu da mai magana da yawun Jam’iyyar PDP Umar Sani (De Cat) ya karyata, inda ya ce PDP ce ke da rinjaye a kuri'un da aka riga aka wallafa, saboda haka abu ne mai wuya su yarda da wani zargin cewa za su yi wani magudi tunda su ke da rinjaye
Amma a tsokacinsa kan wannan al'amarin, kwararre a fannin Kundin Tsarin Mulki Barista Mainasara Umar, ya ce akwai tanade tanade da kundin tsarin mulki ya yi cewa a yi bincike kafin a cimma matsaya, amma Kwamitin da Hukumar Za6e ta nada ya ce ai Karamar Hukuma daya ce da ba za ta sauya komi a sakamakon za6en Gwamna ba, shi ya sa aka fasa maimaita za6e a wurin, kuma hukumar za6e ta na da wannan hurumin
Fadar Shugaban Kasa dai ta ce Hukumar za6e ce ke da hurumin yin komi a harkar za6e a kasar, saboda haka ba za ta sa baki a al'amarin ba
Ga Madina Dauda da cikakken rahoton:

Kungiyar SERAP mai hankoron ganin an tabbatar da adalci a tsakanin al’umar a Njeriya ta yi kira ga gwamnatocin jihohin Legas da Oyo, da su dauki matakan gaggawa domin ganin an daina take hakkin bil Adama
Kungiyar ta SERAP, ta yi wannan kira ne a wata sanarwa da ta wallafa a shafinta na Twitter inda ta nemi jihohin da su biya diyya ga iyalan da rushewar gidaje suka shafa a jihohin
“Ya kamata gwamnan jihar Legas, Akinwumi Ambode da takwaran aikinsa na Oyo, Abiola Ajimobi, su dauki matakan gaggawa wajen tabbatar da cewa an yi wa iyalai adalci, an biya su diyya
”
Sanarwa ta kuma nemi gwamnatocin da su tabbatar cewa, irin wadannan hadurra ba su sake aukuwa ba
A makon da ya gabata wani bene mai hawa uku ya rushe a jihar Legas inda ya halaka mutum akalla 20 ciki har da daliban firaimari da makarantarsu ke bene na uku
Har ila yau a cikin makon da ya gabata, wani gini shi ma ya rushe a birnin Ibadan na jihar Oyo da ba ta da nisa daga jihar ta Legas
Rushewar gidaje ba sabon abu ba ne a Najeriya, musamman a jihar ta Legas da ke kudu maso yammacin kasar

Yanzu a jihohi 5 cikin 6 za a kammala zaben gwamnoni bayan matakin ci gaba da kidayar kuri’u a jihar Bauchi da yiwuwar samun sakamako a Talatar nan
Bayan matakin hukumar zaben Najeriya INEC na ci gaba da kidayar kuri’u a karamar hukumar Tafawa Balewa a Bauchi da yiwuwar samun sakamakon a Talatar nan, hankali ya koma kan jihohi 5 da za a kammala zaben gwamnoninsu ranar Asabar da su ka hada da Adamawa, Binuwai, Filato, Kano da Sokoto
APC ta ki amincewa da matakin hukumar zaben a Bauchi da ta ke fargabar ya bai wa PDP damar nasara ta hanyar da sai kotu ce za ta yanke hukunci
A jihar Kano madugun PDP Rabiu Musa Kwankwaso ya ce tazarar da su ka ba wa APC ta fi yawan kuri’u da a ka soke da hakan ke nuna da PDP za ta so a dau mataki irin na Bauchi
Da ya ke maida martani kan rade-radin samun sabani da APC, tsohon gwamnan Kano Ibrahim Shekarau ya ce kage aka yi ma sa kuma ya na bukatar a fito don zabar APC ranar asabar
Wani abu kuma da ke alaka da dambarwar sakamakon zaben shi ne shirin tafiya kotu da wadanda ba su gamsu ba ke shirin yi
Sanata Sani Danladi da ya yi wa APC takarar gwamna a Taraba ya ce in da an yi adalci da zai iya rungumar kaddara
Yanzu dai za a jira matakin hukumar zaben kan jihar Ribas a ranar Laraba bayan samun rahoton kwamitin da ya bincika birkita zaben jihar
Saurari cikakken rahoton Nasiru Adamu El Hikaya daga Abuja:


Dubi ra’ayoyi
Wasu da ba a tantance ko su wanene ba, sun harbe shanun makiyaya a yankin Kwall, dake karamar hukumar Bassa a jihar Filato, da yammacin ranar Alhamis
Wannan lamari ya auku ne bayan wani zama na musamman don sasantawa tsakanin al’ummomin yankin don samun dawwamammen zaman lafiya
Ardon karamar hukumar Bassa, Alhaji Umar Dakare wanda ya shaidawa Muryar Amurka cewa an kashe shanu kusan dari, aka kuma tafi da wadansu, ya yi kiran jama’ar yankin su bar hukumomi su gudanar da bincike
Shima shugaban matasan kabilar Irigwe, Shinge Dodo Justice, ya ce wasu marasa son zaman lafiya ne ke neman maida musu hannun agogo baya kan zaman lafiyar da suka samu
Ardon Riyom, Alhaji Mato Ibrahim wanda ya ce shanun mutanensa ne aka kashen, ya jaddada bukatar hukuma ta biyasu diyya don a zauna lafiya
Domin karin bayani saurari rahotan Zainab Babaji


Dubi ra’ayoyi
Jami’iyyar PDP a jahar Nasarawa ta ce za ta je kotu saboda rashin gaskiya da ta ce anyi mata a zaben gwamna da aka gudanar makon jiya
Shugaban jami’iyyar PDP a jihar Nasarawa, Francis Orogu ya ce jami’iyyar APC ta hada kai da hukumar zabe da jami’an tsaro wajen yi mata magudi a zaben
Da yake mayar da martini, Sakataren jami’iyyar APC a jihar ta Nasarawa, Alhaji Aliyu Bello ya ce suna shirye don haduwa da jami’iyyar ta PDP a kotu
Muryar Amurka ta yi kokarin jin ta bakin hukumar zabe mai zaman kanta a jihar Nasarawa, inda wakilyar sashen Hausa ta kira lambar kakakin hukumar amma bai dauki wayar ta ba
A bangaren jami’an tsaro kuwa, kwamandan rundunar tsaron al’umma ta Civil Defence a jihar, Muhammad Gidado Fari ya ce basu hada kai da kowa ba, sun dai bada tsaro ne don gudanar da zabe mai tsabta a jihar
Domin cikakken bayani saurari rahotan Zainab Babaji

Dubi ra’ayoyi
Sabbin ‘yan Majalisar Dattawa da za su sha rantsuwar fara aiki cikin ‘yan Majalisa 109 a Majalisa ta 9 tun 1999, na cewa kasancewar su sabbi hakan ba za ta sa su koma tamkar ‘yan kallo a Majalisar ba
Wasu daga ‘yan Majalisar za sun maye gurbin fitattu da a ka sani a Majalisa ta 8 kamar Uba Sani da ya yi nasara kan Shehu Sani da Mr
Ishaku Cliff da ya kawar da Binta Masi Garba da irin Ibrahim Bomai da ya gefentar da nasarar Muhammad Hassan
Sabon Sanata Uba Sani ya ce zai yi amfani da kwarewar sa a wasu bangarori don tasiri a Majalisar
Ita kuma Aisha Binani daga Adamawa da ta taba zama a Majalisar Wakilai, yanzu ta samu zama ‘yar Majalisar Dattawa
Shugabannin addini da sarakuna na kiran rungumar kaddara ga wadanda ba su yi nasara ba da rike amana ga wadanda su ka yi nasara
Jam’iyyar APC ke da rinjaye a sabuwar Majalisar inda PDP ke biye da ita da irin hakan ne ma ya kasance a zaben 2015
Domin cikakken bayani saurari rahotan Nasiru Adamu El-Hikaya

Dubi ra’ayoyi
Ganin yadda cinikayya tsakanin sauran kasashen duniya da Najeriya ke kara karfi, hakan ya sa hukumar hada-hadar kasuwanci ta jiragen ruwa da ake kira Shippers Council ke kokarin ganin an tabbatar da tsaro a fadin kasar
Hukumar Shippers Concil ta kai ziyara ta musamman ga rundunar sojojin ruwa domin kulla yarjejeniya da samar da kyakkyawar alaka domin hada karfi da karfe domin cimma manufar
Shugaban hukumar Hassan Bello, ya ce wannan ziyara ta na da matukar muhimmanci ganin yadda jiragen ruwa ke hada-hada wadanda tabbas suna bukatar tsaro, biyo bayan irin fashi da makamin dake faruwa cikin ‘yan shekarun nan
Haka kuma shugaban ya yaba da kokarin da rundunar sojojin ruwa suke yi na tabbatar da cewa duk jiragen ruwan da zasu shiga Najeriya an basu matakan tsaron da suke bukata
Rashin daukar matakan tsaro ga kayayyakin da ake shiga Najeriya da su ta ruwa, kan haifar da matsaloli masu yawa ciki har da tashin farashin kayayyakin wanda hakan kan iya shafar tattalin arzikin kasar
Shima babban hafsan sojojin ruwa vice admiral Ibok Ekwe Ibas, ya ce ziyarar abu ne mai kyau, kuma hakkin rundunar ce ta samar da tsaro a iyakokin kasar domin habaka tattaln arziki da kuma ci gaban kasa
Domin cikakken bayani saurari rahotan Hauwa Umar

A yau ne Rundunar sojojin Ruwan Amurka da ke Afirka wato U
S
, NAVAF, ke jagorantar atisayen sojojin ruwa na kasashen duniya a Najeriya, atisayen da dakarun ruwa na fiye da kasashe 30 ke taka rawa a ciki
Kakakin hedkwatar Rundunar sojojin Ruwan Najeriya, Navy Commodore Suleiman Dahun ya bayyana cewa manyan jiragen ruwan yakin Najeriya irin su NNS Centenaru da NNS Unity tare da sauran jiragen yakin kasashe mahalarta ne za su yi atisayen
Commodore Dahun ya ce, tuni jiragen ruwan yakin Amurka, Morocco Portugal da ma na karin wasu kasashen Afirka 20 duk sun iso Najeriya don taka rawa a wannan atisaye na "Obangame Express
"
Tun da farko sai da kwamandan sojojin ruwan Amurka da ke Afirka, Admiral James Faggo, ya bayyana cewa makasudin wannan atisaye shi ne don samar da tsaro a gabar tekun Guinea,
Wannan dai shi ne atisayen jiragen yakin sojojin ruwa mafi girma a duniya wanda Amurka ke shiryawa, da za a shafe shekaru biyar ana yi a Najeriya da rundunar sojin ruwan kasar ke karbar bakuncinsa
Saurari cikakken rahoton Hassan Maina Kaina daga Abuja:


Bisa ga dukkan alamu kallo na neman komawa sama a jihar Adamawa inda wata kotu ta bai wa hukumar zabe INEC umarnin cewa ta dakatar da batun sake zaben da za ta yi a wasu rumfunan zabe har sai an kammala shari’a a karar da jam’iyar MRDD, wato "Movement for the Restoration and Defence of Democracy" ta shigar
Jam'iyyar na kalubalantar hukumar zaben ne da rashin saka alamarta a kuria'r zaben gwamna da aka yi a ranar Asabar din da ta gabata, watau jam’iyar na neman a rusa zaben domin a sa na ta dan takarar
Jam’iyar dai ta shigar da karar ne a babban kotun jihar Adamawan inda Justice Abdul’Aziz Waziri ya ba da umarnin dakatarwar
Sai dai kuma hukumar zabe INEC, ta ce a bisa dokar zabe da ake amfani da ita a yanzu musamman sashi na 8, karamin sashi na 10 cikin baka, umarnin kotu ba ta dakatar da zabe
Ya kara da cewa INEC, ba ta da masaniya game da wannan umarni, a cewar kwamishinan hukumar zaben ta INEC a jihar Barr
Kassim Gana Gaidam
Yanzu dai an zura ido a ga yadda za ta kaya kafin nan da ranar da hukumar zaben ta saka domin sake zabe a rumfuna 44
Saurari cikakken rahoton Ibrahim Abdulaziz daga Yola:


Rundunar 'yan sanda a jihar Bauchi ta hana duk wani nau’in gudanar da zanga zanga da ta shafi batun siyasa
Wannan sanarwan ta biyo bayan zanga zangar lumana ce wanda kungiyoyi iri daban -daban suka dauki tsawon kwanaki uku suna gudanarwa da nufin tilastawa hukumar zabe ta INEC ta bayyana sakamakon zaben gwamna wanda Jam’iyar PDP ta samu rinjayen kuri’u
Amma hukumar zaben INEC ta sanar cewa zaben bai kammala ba, ta kuma saka 23 na wannan wata a matsayin ranar da za a sake zaben karamar hukumar Tafawa Balewa da ake takaddama akai
Kakakin hukumar 'yan sandan jihar Bauchin, DSP Kamal Datti, ya ce gudanar da zanga zangar ka iya rikidewa zuwa wani abu da ba zai yi kyau ba ga zaman lafiyan jihar
Alhaji Yanuwa Zainabari, Sakataren watsa labarai na jam’iyar PDP a jihar Bauchin ya nuna alhininsa kan yadda INEC ta ayyana zaben a matsayin wanda bai kammala ba, yana jaddada cewa su za su samu nasara
Ita ma jam’iyar APC mai mulki a jihar, sakataren kwamitin yakin neman zaben gwamnan, Alhaji Balarabe Shehu Elelah ya ce a shirya suke domin shiga zaben da za’a saken
Saurari cikakken rahoton Abdulwahab Muhamamd daga Bauchi:

Dubi ra’ayoyi
Jiragen yakin Najeriya da Nijar na can na ci gaba da bude wuta akan mayakan boko haram a yankin tafkin tchadi
Jiragen Yakin Najeriya da Nijar karkashin rundunar kawancen kasashen yankin tafkin Chadi, sun kai farmaki ba tare da kakkautawa ba akan mayakan Boko Haram a arewacin jihar Borno, da yankin tafkin Chadi
Wannan sabon farmakin dai ya biyo bayan Tsattsauran matakin da kasashen yankin suka dauka na kawo karshen aika aikar kungiyoyin ta'addanci a yankin, al'amarin da ya sa aka kaddamar da wannan artabu mai taken "Operation 'Yancin Tafkin
"
Tun farkon makon nan ne aka tsananta kai hare haren musamman ma shekaran jiya, da jiya da yau inda dakarun suka tottoshe yankunan da 'yan ta'addan ke kai komo a tsakanin kan iyakar Najeriya da Nijar, a daya bangaren kuma ana ci gaba da yi masu barin wuta bayan an takurasu,
Kakakin Rundunar sojojin saman Najeriya, Air Commodore Ibikunle Daramola, ya shaidawa Muryar Amurka cewa jiragen saman leken asiri da kuma jiragen yakin Najeriya da Nijar na rugurguza 'yan ta'addan yayin da a daya bangaren kuma jiragen yakin ke marawa dakarun da ke kasa wurin ci gaba da kai farmakin
Ganin a baya dakarun kawancen sun kaddamar da farmakin Operation Gama Aiki, a yankin tafkin Chadi, wakilin Muryar Amurka ya tambayi kakakin rundunar sojojin saman ko menene banbancinsa da wannan sabon farmakin? Sai Air commodore Daramola yace wannan farmakin na Operatin yancin tafki wani yunkuri ne da aka tsara shi a tsanake don ganin bayan 'yan ta'addan
Ko a makon da ya gabata ma, sai da dakarun kawance kasashen yankin tafkin Chadin suka afkawa 'yan ta'addan inda a karon farko suka kashe manya manyan mayakan 'yan ta'addan guda arba'in
Ga karin bayani cikin sauti



Dubi ra’ayoyi
Bayan da hukumar zaben Najeriya ta fitar da sanarwar ranar da za a gudanar da zabukan da ba a kammala ba, jam'iyyar APC mai mulki da kuma babbar jam'iyyar adawa ta PDP, kowacce ta nuna kwarin gwiwar cewa ita za ta samu nasara
Hukumar zaben Najeriya ta tsaida ranar Asabar 23 ga watan Maris a matsayin ranar da za a kammala zabe a jihohi 6 da ba a kammala zabensu ba
Jihohin sun hada da Adamawa, Bauchi, Filato, Kano, Sokoto, da kuma Binuwai
Matakin rashin kammala zaben ya biyo bayan yawan kuri’un da aka soke sun fi tazarar da wanda ya ke kan gaba ya samu idan aka kwatanta da ratar da ya bawa wanda ya ke biye da shi, a cewar hukumar zaben
Sai dai gwamnan jihar Bauchi kuma dan takarar gwamna a karkashin jam’iyyar APC, Barista Muhammad Abdullahi Abubakar, ya ce yana da kwarin gwiwar cewa jam’iyyarsa ta APC za ta yi nasara a zaben gwamnan da za a kammala
Shi ma Injiniya Buba Galadima, na jam’iyyar adawa ta PDP ya ce su za su yi nasara muddin ba magudi aka yi ba, yana mai cewa "sai dai idan za ‘a yi amfani da karfin gwamnati a rubuta sakamakon zaben
"
Saurari cikakken rahoton Nasiru Adamu El-Hikaya daga Abuja:

Duk da cewa ba ta mallaki wannan nau’in jirgi na Boeing 737 Max 8 da 9 a kasar ba, Najeriya ita ma ta bi sahun sauran kasashen da suka dauki matakan dakatar da amfani da jirgin bayan hatsarin kasar Habasha
Ministan Ma’aikatar Sufurin jiragen sama a Najeriyar, Hadi Sirika, ya ce duk da cewa sararin samaniya mallakin duniya ne amma ya zama dole dauki wannan mataki
"Da yake ka san cewa ita harkar sufurin jiragen sama, ta duniya ce bai daya, ba ta kasar Najeriya ba ce kawai, amma baayn an smau wannan hatsari a Habasha, abin da muka yi kokarin yi shi ne, duk jirgi samfurin wannan Boeing 737 Max 8 da 9, kar su ta shi kar kuma su sauka a Najeriya
"
Ya kara da cewa, "kuma cikin hukuncin Allah, babu wani da yake da irin wannan jirgi a Najeriya
" Sirika ya fada a wani taron manema labarai
A jiya Laraba, shugaban Amurka Donald Trump, ya dakatar da amfani da nau’in jirgin saman samfurin Boeing da ake kerawa kasar
"Amurka na da kyakkyawan tarihi idan ana magana akan matakan kiyayen hadurra a fannin zirga zirgar jiragen sama, muna kuma so tarihin ya dore, saboda haka, ba na so na yi sako-sako da wannan lamari
” Trump ya ce
Wannan mataki da Amurkan ta dauka, shi ne mafi girma cikin jerin kasashen da ke daukan matakan dakatar da amfani da jirgin
A baya bayan nan, China, Habasha, Turkiyya, Brazil, Korea ta Kudu da daukacin kasashen da ke tarayyar turai, sun dakatar amfani da jirgin na wani lokaci

Kididdigai dai ta nuna cewa, kafin aukuwar wannan hadari na Ethiopia, akwai akalla nau’in wannan jirgi 400 da suke aiki a duk fadin duniya




Jami’an ba da agajin gaggawa a Najeriya sun ce, akalla mutum takwas ne suka mutu sannan aka kubutar da wasu 40, bayan da wani gini ya rushe a jihar Legas
Baya ga haka, akwai yara da ba a san adadinsu ba, wadanda suka mutu ko kuma suka makale a cikin baraguzan benen mai hawa uku, wanda ke dauke da wata makarantar Firaimare
Wasu da suka shaida hadarin, sun ce makarantar a benen karshen take, kuma akwai akalla dalibai 100 a cikinta
Motocin daukar marasa lafiya da na kashe gobara tare da motar katapila, sun hallara domin gudanar da ayyukan ceto, wandanda ake ta yi har zuwa cikin daren jiya
Rushewar ginin ta faru ne a unguwar da ake kira Ita-faji da ke yankin tsbirin da ake kira, Lagos Island, yankin da shi ne dadadde a jihar
Shugaban Najeriya, Muhammadu Buhari, wanda ya lashe zabe a kwanan nan, ya nuna alhininsa kan wannan lamari a shafin Twitter, inda ya yi kira ga gwamnatin jihar ta Legas, da ta dauki matakan kare aukuwar irin wannan hadari



Dubi ra’ayoyi
A Najeriya Kungiyoyi masu zaman kansu 13 ne suka yi zangazangar kalubalantar Hukumar Zabe akan Zabukan Gwamnoni da ba a kamalla ba, inda suke ganin akwai lauje cikin nadi
Wannan Zangazangar na zuwa ne a daidai lokacin da Hukumar Zabe ta ayyana ranar 23 ga wannan wata a matsayin ranar da za maimaita zabe a wasu mazabu na jihohi 6 a kasar
Kungiyoyin sun yi tattaki zuwa Hukumar Zaben inda suka kai kukansu a game da yadda aka gagara kammalla zabukan, kamar yadda daya daga cikin shugabanin Kungiyoyin Mohammed Aminu, ya bayyana inda ya ce sun kawo takarda a rubuce, kuma a ciki suna rokon Hukumar Zabe da ta yi kokarin aiwatar da aikin za6en cikin gaskiya ba tareda tauye wa al'umma hakinsu ba
Kuma suna ganin idanun duniya na kan Hukumar Zaben akan wadanan za6ukan Gwamnonin
Shugaban tsaro na Hukumar Zaben Kelechi Maduneme yace Hukumar za ta duba koken Kungiyoyin da idanun basira tareda tabbatar masu cewa Hukumar za ta yi aikin ta babu sani babu sabo domin tana bin dokokin da aka gindaya a dokar zabe
Bayanin da Shugaban tsaro na Hukumar zaben Kelechi ya yi ya sa daya daga cikin 'yan Kungiyar Tijjani Abdulmumuni ganin cewa lallai ya kamata su matasa su goyi bayan Hukumar zaben, domin ta ayyanna gaskiya saboda a samu cigaba a kasar
Ga rahoton wakiliyar mu Medina Dauda daga Abuja Najeriya

Dubi ra’ayoyi
Yanzu haka dai rundunar 'yan sandan jihar Taraba ta kama wasu da ake zargin suna da hanu a hargistin da ya auku a Jalingo fadar jihar, biyo bayan bada sakamakon zaben gwamnan jihar, lamarin da ya jawo asarar rayuka
Kawo yanzu ana samun tashe tashen hankula a wasu wuraren, yayin da aka kara tura jami’an tsaro domin kare rayuka
Ya zuwa safiyar wannan rana ta Laraba, ana cikin zaman dar-dar a fadar jihar, kuma duk da matakan tsaron da aka dauka akan kaiwa juna hari kamar yadda ya faru a anguwar Saminaka da kuma kauyen Tau
Shi dai dan takarar gwamna na jam’iyyar APC Sani Abubakar Danladi, kira yayi ga magoya bayan sa da su kwantar da hankulansu
Rundunan 'yan sandar jihar Taraban ta bakin kakakinta ASP David Misal, tace tuni aka kama wasu da ake zargi
Ga rahoton wakilin sashen Hausa na muryar Amurka Ibrahim Abdul’Aziz

Dubi ra’ayoyi
Da yake magana yayin wani taron manema labaru a Abuja, kakakin kungiyoyin fararen hulan kasar, Clement Nwankwo ya ce ba suji dadin yadda ake amfani da sojoji ba, wurin hada hadar samar da tsaro a harkokin zabe a kasar, al'amarin da ya ce ya sabawa shika-shikan tsarin demokradiyya
kungiyoyin fararen hular suka ce dole ne a duba a ga menene akeyi ba dai-dai ba domin gano yadda za a gudanar da sahihin zabe marasa rikici a cikinsa ba tare da sa hanun sojoji wurin samar da tsaro ba
Da yake mayar da martani yayin da tawagar jami'an tarayyar turai suka ziyarce shi a ofishinsa, babban hafsan hafsoshin rundunar sojojin Najeriya, Laftanar Janaral Tukur Buratai ya ce sojoji na aiki ne bisa kwarewa tare da bin ka'idoji kamar yadda kundin tsarin mulkin Najeriya ya tanadar masu
Janaral Tukur Buratai ya kara da cewa mutanen da ba sa wa Najeriya fatan alheri ne kadai kuma suke amfana da duk wani yamutsin zabe, ke korafin yadda sojoji ke marawa hukumomin fararen hula musamman ma 'yan san baya, wajen gudanar da aikin tsaro, yana mai cewa ba wani rawa na musamman da sojojin ke takawa yayin zaben, amma suna dai zaman jiran ko takwana ne don marawa kokarin 'yan sanda
Yanzu haka dai ana ci gaba da tafka muhawara dangane da rawar da sojoji ke takawa wajen samar da tsaro, yayin zabubbuka a Najeriya na ci gaba da janhankalin masana, kwararru da ma kungiyoyin fararen hula

Hukumar zaben Najeriya INEC, ta ce a ranar 23 ga watan nan na Maris, za ta sake gudanar da zabuka a wasu mazabu da rumfunan zabe da ke jihohin Adamawa, Bauchi, Filato, Kano, Sokoto da Benue
Hukumar ta INEC ta bayyana hakan ne a wata sanarwa da ta wallafa a shafinta na Twitter, dauke da sa hannun daya daga cikin kwamishinoninta, Festus Okoye
Sanarwar ta ce hukumar ta dauki matakin ne, bayan wani zama da ta yi a jiya Talata, inda ta yi nazari kan yadda aka gudanar da zabuka a jihohi 29 da kuma mazabun ‘yan majalisar dokokin jiha 991, wadanda aka yi a ranar 9 ga watan Maris
Hukumar ta ce, an ayyana zabukan a matsayin wadanda ba a kammala ba ne, saboda dalilai masu yawa, mafi aksari, saboda yadda aka daina amfani da na’ura mai tantance masu kada kuri’a ko kuma inda aka gaza kai na’urorin, ko kuma aka jefa kuri’u fiye da kima ko kuma aka samu hatsaniya a wasu rumfunan zabe
Breaking News: The Commission met today, 12th March 2019 and reviewed the conduct of the 29 Governorship and 991 State constituency elections held on 9th March 2019
In all, the Commission declared winners in the Governorship elections in 22 states
#NigeriaDecides2019 pic
twitter
com/ptg0pdtfKh
A cewar INEC, lura da dokokin zabe na sashi 26 da 53 na kundin tsarin dokokin zabe da aka yi wa garanbawul na shekarar 2010, za a iya cewa, ba a san matsayar wadannan zabuka ba, har sai an sake su
Sanarwar ta kara da cewa, kwamishinan zaben jihar Bauchi ya gabatar da wani rahoto kan yadda aka samu hatsaniya a karamar hukumar Tafawa Balewa a wajen tattara sakamakon zaben, lamarin da ya sa aka soke zaben karamar hukumar baki daya aka kuma kafa wani kwamiti domin ya gudanar da bincike
Dubi ra’ayoyi
Wasu mata magoya bayan dan takarar gwamana na jam'iyyar PDP a jihar Bauchi, Bala Muhammad Duguri (Kauran Bauchi), sun yi wata zanga zangar lumana a kan titin zuwa hukumar zabe ta kasa mai zaman kanta reshen jihar
Daruruwan mata sun gudanar da zanga zangar lumana a jihar Bauchi jiya Talata, inda suka dirfafi ofishin hukumar zabe mai zaman kanta ta INEC da niyyar toshe kofar shiga hukumar zaben, amma jami’an tsaro da aka jibge don saka ido kan masu kai-komo sun hana matan isa ofishin
Sai dai jami’an tsaron sun bar matan sun gudanar da zanga zangar ta lumana a dab da kwanar shiga ofishin hukumar zaben
Wasu daga cikin matan na bayyana cewa sun zabi abinda su ke so amma an hana su, don haka suna mika kukansu da shugaba Muhammadu Buhari, da ya sa a bayyana sakamakon zaben jihar
Sakataran yada labaran jam’iyyar PDP na Jihar Bauchi, Alhaji Yahaya Nuhu Gabari, ya ce kamar yadda kowa ya sani an yi zaben gwamna ranar 9 ga watan Maris, kuma jam’iyyar PDP ta samu rinjaye wanda ya kamata a tabbatar da wannan zaben cewa, Bala Muhammad Kaura, shi ne ya lashe zaben gwamnan jihar
Sannan kuma ya yi zargin cewa an yi amfani da wasu dalilai ba bisa ka’ida ba aka ki saka musu kuru’unsu na karamar hukumar Tafawa Balewa
A martanin da jam’iyyar APC ta mayar ta hannun sakataran kwamitin yada labarai na yakin neman zaben gwamnan jihar, Balarabe Shehu Illela, ya ce matsayin su dan gane da soke zaben, suna da kwarin gwiwar su za su lashe zaben da za a sake gudanarwa
Saurari cikakken rahoton Abdulwahab Muhammada:




Dubi ra’ayoyi
Biyo bayan nasarar lashe zaben da gwamnan jihar Taraba, Akitek Darius Dickson Isiyaku na PDP ya yi, yanzu haka wata sabuwa ta kunno kai inda dan takarar APC a jihar ya ce ba zata sabu ba
Bayan nasarar da gwamnan jihar Taraba, Akitet Darius Dickson Isiyaku ya yi na wa’adi na biyu a zaben gwamnan jihar, ya bude sabon babi a Najeriya na cewa jam’iyyar PDP za ta shafe fiye da shekaru 20 tana mulkin jihar
Gwamna Darius ya ce yana godiya da mutanan jihar Taraba yadda su ka fito kwansu da kwarkwatansu suka sake zabensa a wa’adi na biyu kuma ya ce zai nunka irin ayyukan da ya yi a baya
A martanin dan takarar gwamna na jam’iyyar adawa ta APC kuma tsohon mukaddashin gwamnan jihar, Sanata Sani Abubakar Danladi, y ace za su kalubalanci wannan sakamakon zaben a gaban kuliya saboda ba'a yi zabe a wasu gurare da dama ba kuma ya yi zargin cewa tuni aka soma cin zarafin ‘yan adawa
To sai dai kuma a nata martanin, tsohuwar Ministan Harkokin Mata kuma yar takarar gwamna a jam’iyyar UDP, Sanata Aisha Jummai Alhasan, tace ta rungumi kaddara, amma tana kira da gwamnan jihar Darius da ya rungumi kowa a gwamnatinsa
Wannan dai na zuwa a daidai lokacin da hankula su ka fara kwantawa a jihar biyo bayan murnar sakamakon zaben
Saurari cikakken rahoton Ibrahim Abdul-aziz:

Dubi ra’ayoyi
Najeriya ta tura jami'anta zuwa Indiya domin su dauko tsarin da ta bi na magance matsalar bahaya a fili da mutanenta miliyan 500 su ke yi
Ministan Ruwan Najeriya, Injiniya Suleiman Husaini Adamu, ya ce a halin yanzu akwai kimanin mutane miliyan 47 da su ke bahaya a filin Allah ta’ala, al’amarin da ya sa Najeriya ta zama kasa ta biyu a duk fadin duniya wajen wannan matsalar
Ya bayyana hakan a gurin wani taro kan albarkatun ruwa da tsabtar muhalli
MInistan ruwan ya ce, Indiya tana da kimanin mutane miliyan 500 da su ke bahaya a fili, amma bisa kokarin da Firaiminstan Indiya ya yi cikin shekaru uku kacal an shawo kan matsalar da kashi cas’in a duk fadin kasar
Mininstan ruwan yace mutanan Indiya sun yi bandaki sama da miliyan 80, ya kuma kara da cewa idan har Indiya za ta iya hana Mutane miliyan 500 cikin shekaru uku to ba abinda zai hana Najeriya ta hana mutanenta miliyan 47
Sannan y ace don shawo kan wannan matsalar ya tura wasu jami’ai daga ma’aikatarsa da kuma wakilai daga jihohi zuwa Indiya don ganin yadda itama Najeriya zata dabbaka wannan tsarin yadda zai dace da ita
A halin da ake ciki yanzu, Najeriya ta na da kananan hukumomi 774, daga cikinsu goma ne kacal inda ba a bahaya a fili
Dr
Husaini Hassan, wanda kwararre ne kan muhalli ya ce za a iya cimma nasara idan aka maida hankali wajen fadakarwa da kuma bayyana wa jama’a illolin da ke tattare da aikata hakan
Saurari cikakken rahoton Hassan Maina Kaina:

Dubi ra’ayoyi
Hukumar zabe ta kasa mai zaman kanta INEC ta ayyana tsohon mataimakin kakakin majalisar wakilai, Emeka Ihedioha, a matsayin wanda ya lashe zaben gwanan jihar Imo
Emeka Ihedioha na jam'iyyar PDP ya samu nasara ne da kuri'u 273, 404, yayin da Mista Uche Nwosu na jam'iyyar Action Alliance (AA) ya biyo shi da kuri'u 190, 364
Sanata Ifeanyi Araraume na jam'iyyar APGA ya samu kuri'u 114,676, a inda Sanata Hope Uzodinma na jam'iyyar APC ya samu kuri'u 96,458, yayin da tsohon gwamnan jihar, Mista Ikedi Ohakim na Accord Party ya samu kuri'u 6,864

Yanzu jama'a da dama suna ganin cewa wannan nasarar da Ihedioha ya samu, na zuwa ne a daidai lokacin da jahar Imo ke matukar bukatar ingantacciyar gwamnati da sabuntawa da kuma ci gaba, musamman a fannonin kayayyakin more rayuwa, da kasuwanci, da noma, da kiwon lafiya, da kuma samar wa al'umma abin yi
Da yake tsokaci game da sakamakon zaben Dakta Celestine Nwosu wani malamin jami'a yace, "Nasarar da Emeka Ihedioha ya samu nasara ce ga al'ummar jihar Imo
Nasarar ta kubutar da Jahar Imo daga hannun wani mugun sarki
Gaskiya a matsayina na dan asalin jahar Imo, kamar an sauke min nauyi ne
Kuma mun godewa Allah cewa an kammala zaben lami lafiya
"
Wata matashiya, Cynthia Ukah ita kuma cewa tayi, "Ina matukar farin ciki da ya ci zaben
Nasarar ta dace dashi, kuma galibi al'umma sun zabeshi
Sai dai ina so in shawarce shi cewa ya fi mayar da hankali kan samarwa mutane abin yi, saboda al'ummar jihar Imo suna matukar bukatar sana'o'in da zasu inganta rayuwarsu
"
"Ina farin ciki sosai da cewa an yi zabe na gari, kuma ina farin ciki sosai cewa mutumin da al'umma sun zaba ne ya lashe zaben
Ina kira ga sauran 'yan takara da su hada karfi da karfe su mara masa baya don jahar Imo ta ci gaba," a cewar Prince Azubuike,
Ya zuwa lokacin tura wannan rahoton, ana ci gaba da bukukuwa da shagulgula, musamman a yankin Mbaise, inda ake murnar cewa wannan ne karo na farko da al'ummar jihar suka zabi dan Mbaise a matsayin gwamnan jihar
Saurari cikakken rahoton Alphonsus Okoroigwe


Dubi ra’ayoyi
Kasa da sa’o’I 24 da sanarwa da hukumar zabe ta kasa a Kano ta bayar cewa, zaben gwamnan jihar bai kammalu ba, mai martaba sarkin Kano malam Muhammadu Sanusi na biyu, ya ja hankalin al’umar jihar su kwantar da hankali tare da zama lafiya da juna
A ganawa da manema labarai a fadar sa Sarkin na Kano ya ankarar da jama’a game da hurumin hukumar zabe ta kasa dangane da lamuran da suka shafi bayyana sakamakon zabe
Malam Muhammadu Sanusi na biyu ya yaba da rawar da Jami’an tsaro suka taka wajen tabbatar da cewa, zaben ya gudana cikin yanayi na lumana
Sarkin na Kano ya yi kira da babbar murya ga talakawan Kano game da ni’mimin da ya yiwa kanawa da najeriya baki daya
Yanzu haka dai al’amura su na ci gaba da dai-daita a birni da kewayan Kano bayan shafe kimanin kwanaki uku al’umar jihar na zaman dar yayin da ake dakon sakamakon zaben daya gudana ranar asabar
A wani al’amari kuma, wasu ‘yan bindiga sun sace wani Engineer fara fata wadda ake zaton dan kasar Labanon ne yayin da suka kashe direban sa nan take a yau da safe
Mutumin da aka sace din dai yana aiki ne da wani kamfani dake aikin gadar kasa dake shatale-talen Dangi na mahadar titin gida Zoo a nan Kano
Saurari cikakken rahoton Mahmud Ibrahim Kwari


Dubi ra’ayoyi
An baza jami'an tsaro da suka hada da sojoji a Jalingo fadar jihar Taraba domin maido da doka da oda, bayanda rikicin bayan zabe ya janyo asarar rayuka
Rikicin na Jalingo, ya taso ne lokacin da hatsaniya ta kaure a tsakanin wasu matasa dake murnar nasarar da gwamnan jihar akitet Darius Dickson Isiyaku na jam'iyar PDP ya samu,yayin da wasu matasan kuma suka ce ba zata sabu ba,lamarin da yakai kone kone da kuma asarar rayuka a cikin garin Jalingo
Baya ga Jalingo fadar jihar rahotani na cewa, wasu masu bukukuwan kan tare matafiya akan hanyar Wukari suna kwace musu dukiya,kamar yadda wasu da suka sha da kyar suka tabbatarwa Sashen Hausa
Kawo yanzu rundunan yan sandan jihar ta tabbatar da abubuwan dake faruwa inda ta yi gargadi na hukunta duk wanda aka samu da hannu a wannan tashe tashen hankulan
Gwamnatin jihar dai bata maida martani ba tukunna, amma wannan na zuwa ne yayin da tun a jiya litinin ta kafa dokar hana fita daga large shida na maraice zuwa shida na safe
Saurari cikakken rahoton Ibrahim Abdul'ziz

Dubi ra’ayoyi
Yayin da 'yan jam'iyyar APC ke cigaba da shagulgulan nasarar zabe a jahar Borno, wasu 'yan PDP na ganin da kamar wuya a ce dinbin wadanda su ka yi rajista sun fito sun kada kuri'a kamar sam babu wanda ya mutu ko kuma ya kaura
Sakataren jam’iyyar APC, Alhaji Mai Mala Buni ya ci zaben gwamnan jahar Yobe da kuri’u 444,013, bayan ya doke abokin karawarsa Ambassada Umar Iliya Damagum, wanda ya samu kuri’u 95,703
Dayake bayyana sakamakon zaben, babban baturen zaben jahar, Furfesa Abubakar Musa Kunduri, Alhaji Buni ya cika dukkannin ka’idoji don haka ya ayyana shi a zaman wanda ya ci zaben
Alhaji Buni ya yi kira ga Alhaji Kunduri da ya zo su hada kai su ciyar da jahasu gaba tare
A jahar Borno ma jam’iyyar APC ta lashe zaben gwamna, bayan da dan takararta Furfesa Babagana Umara Zulum ya ci kuri’u 1,175,440 ya doke dan takarar jam’iyyar PDP Alhaji Muhammad Alkali Imam, wanda ya samu kuri’u 66,115
Da ya ke bayyana sakamakon zaben, Furfesa Alhassan Gani na hukumar INEC ya ce Zulum ya cika ka’idojin da su ka wajaba saboda haka ya ayyana shi a matsayin gwamnan jahar ta Borno
Furfesa Gani ya an gudanar da zaben a fadin jahar Borno lafiya in banda dan rikicin da aka samu a karamar hukumar Hawul wanda ya kai da soke wasu kuri’un wadanda yawansu bai kai yadda zai shafi sakamakon zaben ba
To sai dai jam’iyyar PDP ta ki rattaba hannu kan sakamakon zaben
Kwamrad Umar Bello, Sakataren tsare-tsaren jam’iyyar PDP ya ce sun ki sa hannu a sakamakon zaben ne saboda da alamar an tafka rashin gaskiya
“
Ga wakilinmu Haruna Dauda da cikakken rahoton
Ya ce, “a duk inda ake zabe a duniya da wuya kashi 70 cikin dari na wadanda su ka yi rajista su kada kuri’a; sai gashi a wannan zabe har kashi casa’in da tare ko kashi casa’in da takwas na wadanda su ka yi rajista su ka yi zabe
Wannan na bukatar dubawa -- cewa ba wadanda su ka mutu, ba wadanda su ka kaura
”
Ga wakilinmu Haruna Dauda da cikakken rahoton:

Dubi ra’ayoyi
A cigaba da cece-kucen da ake yi kan batun ayyana zabe a matsayin mara kammala saboda wasu dalilai, gwamnan jahar Sakkwato kuma dan takarar gwamnan jahar karkashin jam'iyyar PDP, wanda kuma lauya ne, ya ce a bincikensu ba su ga wannan tanaji a wata doka ba, don haka za su ruga kotu
Gwamnan jahar Sakkwato kuma dan takarar gwamnan jahar a karkashin jam’iyyar PDP, Alhaji Aminu Waziri Tambuwal, ya kira taron manema labarai jiya a fadar gwamnatin jahar, inda ya ce a yayin da hukumar zaben kan alakanta ayyana rashin kammalar zabe da tanajin dokar zabe, gwamna Tambuwal ya ce sun dubi kundin tsarin mulki da kuma tanajin dokar zabe ba su wannan tanaji ba
Ya kara da cewa hukumar zaben ba ta bayyana masu runhunan zaben da aka soke zabukansu da kuma dalilan da su ka sa aka soke ba
Gwamna Tambuwal ya amsa cewa akwai dalilan da kan sa a soke zabe ta yadda ma na za a sake yi ba; akwai kuma dalilan da kan sa a soke amma kuma a sake wani sabo
Ya ce to amma hukumar INEC ba ta alakanta daya daga cikin irin wadannan yanayoyi da ayyana zaben jahar Sokoto a matsayin mara kammala da ta yi ba
Gwamna Tambuwal ya ce ta na yiwuwa su ruga kotu su kalubalanci ayyana zaben a matsayin mara kammala
Ya kuma yi nuni da cewa akasarin jahohin da aka ayyana zabensu a matsayin marasa kammala ‘yan takarar PDP ne ke kan gaba
Sannan ya yi hanunka mai sanda ga jami’an hukumar INEC da cewa idon duniya na kansu
Ga wakilinmu a Sakkwato Murtala Faruk Sanyinna da cikakken rahoton:

Dubi ra’ayoyi
Idan aski ya zo gaban goshi, aka ce, ya fi zafi
Yanzu haka 'yan takarar gwamnan jahar Kano a karkashin jam'iyyun APC da PDP na nan sun zaku su ji sakamakon zaben gwamnan jahar Kano, daya daga cikin jahohi biyu mafiya yawa a Najeriya
Hasali ma, 'yan Najeriya da dama na dokin jin wannan sakamakon
Jahar Kano, ta shiga cikin jerin jahohi wajen shida da hukumar zaben Najeriya (INEC) ta ayyana zabukansu a matsayin wadanda ba su kammala saboda yawan soke kuri’u
Ga dukkan alamu wadanda su ka zaku su ji sakamakon zaben jahar Kano su na da sauran jira
Da ya ke ayyana zaben na jahar Kano a matsayin mara kammala, Shugaban Hukumar Zabe ta INEC, shiyyar jahar Kano, Furfesa Bello Shehu ya ce ya zuwa lokacin jam’iyyar PDP ta ci kuri’u miliyan daya da dubu 14 da 474 a yayin da ita kuma jam’iyyar APC mai mulkin jahar ta samu dubu dari 987 da 819, a wannan zaben da kuri’u dubu 49 761 su ka lalace
Furfesa Shehu ya ce an soke jimlar kuri’u dubu 141 da 694 a runfunan zabe wajen 172 a fadin Kano
Ya ce PDP ta zarce APC da kuri’u dubu 26 da 655, to amma dayake kuri’un da aka soke dubu 141 da 691 ne, tanajin hukumar zabe ya hana ayyana irin wannan zaben a matsayin kammalalle
Dalili kuwa shi ne hakan ya hana tabbatar da tazarar da ake bukata tsakanin ‘yan takarar biyu kafin a tabbatar da sakamakon zaben, ma’ana a tabbatar da kammalar zabe
Don haka hukumar zaben ta ayyana zaben na Kano a matsayin mara kammala, kuma za a sanar da ranar da za a sake gudanar da zaben a wuraren da aka soke
Ga wakilinmu a Kano Mahmud Ibrahim Kwari da cikakken rahoton:


Yanzu haka gwamnatin jihar Taraba ta kafa dokar hana fita daga yamma har zuwa shida na safe, yayin da ake cigaba da bada sakamakon zaben gwamna a jihar
Dubi ra’ayoyi
Yanzu haka gwamnatin jihar Taraba ta kafa dokar hana fita daga yamma har zuwa shida na safe, yayin da ake cigaba da bada sakamakon zaben gwamna a jihar
Wannan na zuwa ne yayin da jami’an tsaro suka cafke wani hadimin gwamnan jihar da makamai da kuma katunan zabe 340
Sakamakon zaman dar-dar a Jalingo fadar jihar Taraban, yanzu haka gwamnatin jihar ta fitar da wata sanarwar gaggawa, dake dauke da sa hannun sakataren yada labaran gwamnan jihar Hassan Mijinyawa, na kafa dokar hana fita a cikin Jalingo tun daga karfe shida na maraice har zuwa shida na safe
Koda yake sanarwar bata bayyana dalilan kafa dokar hana fitan ba, amma gwamnatin ta bukaci jama’a da su zama masu bin doka da oda
Kafin wannan sanarwar ma dai sai da aka samu hatsaniya a anguwar dake kusa da ofishin hukumar zabe inda ake bayyana sakamako
Yayin da wannan ke faruwa jami’an tsaron farin kaya na DSS, sun kai samame gidan wani hadimin gwamnan jihar Taraban, inda suka samu makamai da kuma katunan zabe 340
Nuhu Umar jami’in hukumar ta DSS ya tabbatar da lamarin, yayinda wani jami'in hukumar zaben ya tabbatar da katunan da aka kaman da cewa na hukumar zabe ne
Ya zuwa lokacin hada wannan rahoto an kawo sakamakon kananan hukumomi kusan goma, wanda jam'iyyar adawa ta PDP ke da rinjaye
Ga rahoton Ibrahim Abdul’Aziz daga Jalingo


Kungiyar majalisar Kiristoci ta Najeriya wato Christian Council of Nigeria ta fitar da rahoton duba babban zaben Najeriya inda ta bayyana matsalolin da aka fuskanta a zaben
Dubi ra’ayoyi
Kungiyar majalisar Kiristoci ta Najeriya wato Christian Council of Nigeria ta fitar da rahoton duba babban zaben Najeriya inda ta bayyana matsalolin da aka fuskanta a zaben
A rahoton duba zaben, kungiyar ta ja hankalin hukumar zabe game da irin matsalolin da aka fuskanta a lokacin zabe, kamar rashin isar kayan aiki mazabu, rashin fara aikin zabe a kan lokaci, matsalar na'urar tantancewa da kuma rashin isashshen horo ga masu aikin gudanar da zaben
Rev
Dr
Yusuf Ibrahim Wushishi, sakataren kungiyar, da Dr
Simon A
S Dolly, babban daraktan tattaunawa tsakanin addinai a Abuja sun ja hankalin matasa game da bangar siyasa musamman bayan zabe
A hirarta da Sashen Hausa, Rachael John, daga jihar Kaduna tace duba zaben abune mai muhimmanci wajen tabbatar da zaman lafiya a kasa
Dama dai kungiyoyi masu zaman kansu dana addinai su kan duba yadda babban zabe ku gudana da, kuma fitar da rahoto kan shawarar su da nufin ganin an sami inganci a lokuta na gaba
Wakiliyar sashen Hausa a birnin Tarayya Abuja, Hauwa Umar ta aiko muna da wannan rahoton

Dakarun kungiyar kawancen kasashen yankin tafkin Tchadi na Rundunar "Operation 'Yancin Tafki" sun ragargaza mayakan Boko Haram, inda suka kashe mayaka 40
Dubi ra’ayoyi
Dakarun kungiyar kawancen kasashen yankin tafkin Tchadi na Rundunar "Operation 'Yancin Tafki" sun ragargaza mayakan Boko Haram, inda suka kashe mayaka 40
Wata sanarwa da kakakin rundunar Kanar Timothy Antiga, ya sanyawa hanu, tace an fafata ne a yankin Login Komadogou, dake kan iyakar Najeriya da Nijar, ta bangaren Guedkerou kimanin kilomita talatin daga jihar Difa a bangaren jamhuriyar Nijar
Sojojin kasashen yankin tafkin Tchadin kamar yadda sanarwar ta nuna, sunyi likimo ne har saida mayakan na Boko Haram suka tunkaro, inda sojojin suka afka musu
Nan take kuma suka lashe guda ashirin da bakwai, sannan an kame manyan bindigogi da harsasai masu yawan gaske
Rundunar kasashen yankin tafkin Tchadin, sun kai wani mummunan hari ga mayakan na Boko Haram a yankin Abadam na Mallamfatori, cikin Najeriya
Sojojin sun kashe 'yan Boko Haram 13 Tare da kwato manyan bindigogi 20 da wasu bindigogin harbo jiragen sama guda 5 da akwatinan harsasai
Bugu da kari, sojojin sun kuma rugurguza motocin yakin Boko Haram guda 5, kana sun kwato karin wasu motocin yaki guda uku da bindigogi kirar Machine Gun 3, da gurneti guda 3, sannan an cafke wani dan bindigar daya a raye
Baki daya kimanin mayakan Boko Haram 40 kenan dakarun suka kashe a wannan sabon farmakin mai take Operation Yankin Tafki

Ga rahoton wakilin sashen Haussa na muryar Amurka Hassan Maina kaina

‘Yan sandan Kano, sun kama mataimakin gwamnan jihar, Alhaji Nasiru Yusuf Gawuna da kwamishinan kananan hukumomi, Murtala Sule Garo, sanadiyyar zarginsu da aka yi da laifin haifar da hatsaniya a ofishin tattara sakamakon zabe da ke karamar hukumar Nasarawa
Baya ga haka, an kama shugaban karamar hukumar ta Nasarawa
Hakan na faruwa ne yayin da ake harhada hancin sakamakon zabukan kananan hukumomin jihar 44 bayan zaben gwamnoni da na ‘yan majalisun jihohi da aka yi a ranar Asabar
Wasu hotunan bidiyo da ke ta yawo a kafofin sada zumunta, sun nuna cewa, ana zargin mutanen ne da laifin kokarin lalata takardun da suke dauke da sakamakon zaben karamar hukumar ta Nasarawa
Ya zuwa lokacin faruwar wannan lamari, an kammala kidaya sakamakon zaben hukumomi 43 saura na karamar hukumar Nasarawa
Kuma kamar yadda bayanai da rahotanni ke nunawa, jam’iyyar PDP mai adawa a jihar ta Kano, ita ke gaba da yawan kuri'u
Ya zuwa lokacin hada wannan rahoto, mutanen uku na tsare a ofishin ‘yan sanda da ke yankin Bompai, kamar yadda bayanai suke nunawa







Rassan hukumar zaben Najeriya ta INEC a jihohin Pilato, Adamawa, Sokoto da Bauchi, sun bayyana cewa zabukan wadannan jihohi ba su kammalu ba
A jihar Pilato, jami’in da ke tattara kuri’u a jihar, Farfesa Richard Anande, ya ce ya ayyana zaben ne a matsayin wanda bai kammalu ba, saboda yawan kuri’un da aka soke sun fi na ratar da aka samu tsakanin jam’iyya mai mulki ta APC da abokiyar hamayyarta ta PDP
APC ta ba PDP ratar kuri’u 44,929, wadanda ba su kai yawan kuri’un da aka soke ba, wadanda yawansu ya kai 49,377
A jihar Adamawa haka lamarin yake, inda adadin yawan kuri’un da jam’iyyar PDP ta bai wa APC na 32,476 ya haura adadin wadanda aka soke, wato kuri’u 40,988
A can jihar Sokoto ma, hukumar zabe ta INEC reshen jihar, ya ayyana zaben jihar a matsayin wanda bai kammalu ba, domin adadin kuri’un da suka samar da rata, wato 3,413, tsakanin PDP da APC ya gaza kuri’u 75,000 da aka soke
A Bauchi ma, jami’in tattara sakamakon zaben, Farfesa Muhammed Kyari, ya ba da umurnin soke zaben karamar hukumar Tafawa Balewa saboda adadin ratar ya sabawa kuri’un da aka soke



Yayin da ake ci gaba da bayyana wadanda suka lashe zaben gwamnoni a Najeriya, kawo yanzu jam'iyyar PDP ce kan gaba a jihar Adamawa a arewa maso gabashin Najeriya inda aka bayyana sakamakon kananan hukumomi 20 cikin 21
A sakamakon da aka fitar na kananan hukumomin 20, babbar jam'iyyar adawa ta PDP, ce ke kan gaba inda ta ba jam'iyyar APC da ke mulki tazara da sama da kuri'u dubu 30
Sai dai tuni jam'iyyar APC ta yi fatali da sakamakon zaben da ke bai wa dan takarar jam'iyyar PDP Ahmadu Umaru Fintiri zama a matsayi na gaba
A jihar Taraba kuwa, an dakatar da karbar sakamakon zaben, har zuwa 12 na ranar Litinin
Wannan na zuwa ne yayin da hadakar 'yan sa ido, ke kiran taron manema labarai, don nuna damuwarsu game da abubuwan da suka faru a jihar na magudin zabe
Yanzu dai lokaci ne kawai ke iya tabbatar da yadda za ta kaya a Taraban
Saurari cikakken rahoton daga Ibrahim Abdulaziz


Hukumar zabe mai zaman kanta a jihar Gombe ta bayyana dan takarar Jam’iyar APC, Muhammed Inuwa Yahaya a matsayin wanda ya lashe zaben kujerar gwamnan jihar a zaben da aka gudanar a ranan Asabar din da ta gabata
Jami’in tattara sakamakon zaben kujerar gwamnan jihar Gombe da na 'yan majalisar dokoki, Farfesa Saminu Abdulrahman Ibrahim, ya ce dan takarar APC, Yahaya, ya lashe da kuri’u 364,177, yayin da Sanata Usman Bayero na jam’iyyar PDP ya zo na biyu
Magoya bayan jam’iyyar APC sun yi ta kade-kade da wake-wake don bayyana murnansu a sassan jihar
A jihar Bauchi da ke makwabataka da Gombe, akasi aka samu, domin jami’in tattara sakamakon zabe a jihar, Farfesa Muhammed Kyari, ya ba da umurnin soke zaben da ya gudana a karamar hukumar Tafawa Balewa saboda soke ya ce a sake sabon zabe nan da kwanaki 21
An ayyana zaben na Bauchi a matsayin wanda ba a kammala ba, saboda 'yan tashe-tashen hankula da aka samu, sannan adadin kuri'un da aka soke a tsakanin jami'iyyun da ke takara, sun wuce adadin da doka ta tanada
Sakamakon zabubbukan da aka amince da su a yankunan kananan hukumomi 19 na nuni da cewa jam’iyyar PDP ce take da mafi yawan kuri’u dubu 469, 512, sai mai bin ta jam’iyyar APC mai mulki da kuri'u 465,453
Saurari cikakken rahoton Abdulwahab Muhammad daga Bauchi:


Dubi ra’ayoyi
Wasu da ba'a san ko su wanene ba sun Harbe dan takarar Sanata a tutar jam'iyar ADP, Hon
Temitope Olatoye (Sugar) a Jihar Oyo
A jiya Asabar ne wasu mutane da kawo iyanzu ba’a san ko su wanene ba suka harbe dan takarar sanata a tutar jam’iyyar African development party, wato ADP, Hon
Temitope Olatoye, da aka fi sani da suna “Sugar”, a kauyen Elesu Lalupon, a cikin karamar hukumar Lagelu
Temitope Olatoye Sugar shine mai wakiltar mazabar Lagelu da Akinyele daga jihar Oyo, a majalisar wakilan tarayyar Najeriya
Kwamishinan ‘yan sandan jihar Oyo Mr
Shina Olukolu, ya tabbatar da kisan, yace kawo yanzu basu kama kowa ba, amma suna aiki tukuru don gano wadanda suka aikata wannan aiki
Kwamishinan ‘yan sandan na jihar Oyo ya cewa basason suyi shaci fadi a halin yanzu, kuma ko akwai wadanda suke zargi ba zasu fadi ba, saboda kada su ranta a na kare, Mr
Shina Olukolu ya kara da cewa jama’a su sani cewa komai dadewa zasu kama wadanda sukayi kisan, kuma yace jama’a suyi hakuri kada suyi wani abu da zai tada zauna tsaye
Jama’ar garin sun nuna rashin jin dadin su, akan kisan da akayi wa “Sugar”
Saurari cikakken Rohoton Hassan Umar Tambuwal daga Ibadan

Dubi ra’ayoyi
Matsalar na'urarar tantance masu kada kuri'a da kuma saye ko saida kuri'a na daga cikin batutuwan da masu sa ido na cikin gida suka koka akai dangane da zaben gwamnoni da akai jiya a Najeriya
A babban birnin tarayyar Abuja masu sa idon na cikin gida karkashin jagorancin cibiyar raya demokradiyya ta "Centre for Democracy and Development" da suke lura da yadda zaben ya gudana a sassa daban daban na Najeriya, sunce wannan karo zaben na gwamnoni da 'yan majalisun dokoki na jihohi a Najeriya yayi fama da wasu matsaloli iri iri
An fuskanci matsaloli daga na'urar tantance masu kada kuri'a, yayin da a wasu wuraren ma baki daya aka ki yin amfani da na'urorin ba kuma tare da bayar da kwararan dalilai ba
Rahoton masu sa idon da Farfesa Adelaja Jinadu da Uwargida Hidatat Hassan suka sanyawa hanu, ya nuna an sami arangama tsakanin wasu wakilan jam'iyyu da jami'an hukumar zaben Najeriya a mazabun Achida da Wurno a jihar Sokoto, yayinda a jihar Oyo akai ta uzurawa masu zabe al'amarin da ya razana da dama daga cikin masu kada kuri'a suka ki fitowa zaben
Jami'an masu sa idon suka ce matsalar saye da saida kuri'ar wani babban koma baya ne da ya mamaye zaben na jiya inda akai ta cin kasuwar a fili karara, al'amarin da yasa hukumar EFCC ta cafke wasu fitattun 'yan siyasa a jihohin Benue da Kwara
A jihar Kano ma masu sa idon sunga inda akai ta sayen kuri'a akan farashin da ya kama daga Naira dubu uku zuwa Naira dubu hudu
A jihar Legas kuwa, masu sa idon sunce sunga ana tattara sunayen wadanda suka kada kuri'a da aka tsara rarraba masu Naira dubu daya da dari biyar biyar, sannan anyi amfani da kananan jam'iyyu wajen sayawa manyan jam'iyyu kuri'a
Daga bisani masu sa idon sun nuna gamsuwa da yadda jami'an hukumar zaben suka isa tasoshin zabe akan lokaci ba kamar yadda aka fuskanta ba a yayin zaben shugaban kasa da akai makonni biyu da suka gabata
Saurari cikakken rohoton Hassan Maina Kaina daga Abuja

Dubi ra’ayoyi
Wasu 'yan kunar bakin wake da ake zargin 'yan kungiyar Boko Haram ne yi kokarin kai hari a wani Cocin Katolika dake burnin Shawu, dake jihar Adamawa
Kamar yadda rahotanni da kuma mazauna yankin ke cewa wasu 'yan kunar bakin wake ne da ake zargin 'yan Boko Haram ne, suka yi shigar burtu da zimmar shiga cocin katolika dake garin na Shuwa, to sai dai kuma kafin su karasa cikin cocin sai damarar bom dake jikinsu ya tashi wanda nan take kuma biyu suka mutu yayin da aka ce na ukunsu ya ranta ya na kare, kamar yadda wani dan sakai ayankin ya tabbatar wa wakilin Muryar Amurka Ibrahim Abdul'ziz ta waya
Kawo yanzu rundunar 'yan sandan jihar Adamawan ba ta yi karin haske ba kan lamarin, to sai dai kuma kakakin rundunar tsaron farin kaya ta sibil defense a jihar Adamawan Suleiman Baba ya yi karin haske game da abun da ya faru da kuma halin da ake ciki
Wannan na zuwa ne yayin da ake ci gaba da hada hancin sakamakon zaben gwamna da kuma na 'yan majalisar dokokin da aka kada jiya asabar, wanda tuni aka fara kawo sakamakon kananan hukumomi zuwa shedikwatar hukumar zabe dake fadar jihar
To sai dai yayin da ake jiran bayyana sakamakon a hukumance, tuni wasu kusoshin jam’iyar APC dake mulki a jihar Adamawa suka bayyana farin cikinsu da yadda zaben ya gudana cikin lumana
Dr Mahmdu Halilu Ahmad wanda da shi aka fafata a zaben fidda gwani na jam’iyar yace akwai abun lura game da zaben na jihar Adamawa
Saurari cikakken rohoton Ibrahim Abdul'aziz daga Yola

Rahotanni daga Najeriya na cewa, ana can ana kidyar kuri’u bayan zaben gwamnoni na majalisun jihohi da aka yi a karshen makon da ya gabata
Masu kada kuri’a a Najeriya, sun jefa kuri’unsu a 29 daga cikin jihohi 36 a jiya Asabar, a wannan kasa da ta fi girma a bin tafarkin mulkin dimokaridiyya a nahiyar Afirka
Rahotanni sun yi nuni da cewa an tura dumbin dakaru zuwa wasu yankuna da kuma samun hare-hare akan kayayyakin zabe
Zaben gwamnonin, wanda aka yi shi tare da na ‘yan majalisun jihohi, na zuwa ne makonnin biyu bayan na shugaban kasa da na 'yan majalisun tarayya da aka yi makonni biyu da suka gabata, wanda shugaba mai ci, Muhammadu Buhari ya samu wa’adi na biyu
Tun da farko, an yi hasashen cewa, wannan zabe, zai kasance mai zafi a wasu sassan kasar, yayin da manyan jam’iyyun kasar ke kokarin samun rinjaye a jihohin, wadanda wasunsu, suke da kasafin kudin da ya fi na wasu kasashen Afirka
Kudu Maso Kudanci
A Jihar Rivers da ke fama da tashe-tashen hankula, jihar da ke kudancin Najeriyar, rahotanni sun ce an jibge dakaru da dama
“Zabe ya gudana, amma an kashe mutane biyu, har da tsohuwar shugabar mata ta jam’iyyar APC, ‘yan bindiga ne suka harbe ta
” Wani mazaunin yankin ya fadawa wakilin Muryar Amurka a yankin na Niger Delta, Lamido Abubakar Sokoto
Rahotanni na cewa a jihar Akwa Ibom, an dan samu tashin hankali, inda jami’an tsaro suka harbe wani mutum da ya yi yunkurin sace akwatin zabe
Mai magana da yawun rundunar ‘yan sanda jihar Rivers, Mr
Emoni Nnamdi, ya ce an baza sama da jami’an tsaro dubu 50 a yankin
Hukumomin cikin gida, sun tabbatarwa da kamfanin dillancin labarai na Associated Press cewa, an kona wasu kayayyakin zabe a jihar Benue da ke tsakiyar arewacin Najeriya da kuma jihar Ebonyi da ke kudanci

Arewa Maso Gabashi
A can jihar Borno mai fama da rikicin Boko Haram, rahotanni sun ce an samu yunkurin da wasu mahara suka yi na kai hari a karamar hukumar Mafa
Amma bayanai sun yi nuni da cewa an dakile harin, wanda ake tunanin ‘yan kungiyar Boko Haram ne suka yi kokarin kai shi
“Jiya, an kawo ma su hari, amma ba tsoro ba gudu, sun fito kwansu da kwarkwatarsu sun kada kuri’arsu
Zuwanmun nan, zai karawa jama’a kwarin gwiwa
” Inji gwamnan jihar Kashim Shettima, wanda ya zai kammala wa'adinsa na biyu
Takarar gwamna a jihar ta Borno, ana yi ne tsakanin dan takarar APC, Farfesa Babagana Ummaru Zulum da abokin hamayyarsa na jam’iyyar PDP, Alhaji Muhammad Imam
A jihar Adamawa da ke makwabtaka da jihar ta Borno, yanzu haka da alama za ta leko ta koma, game da zaben gwamnan jihar
Daya daga cikin jam'iyyu 29 da suka tsaya takara a jihar, na zargin hukumar zabe INEC, da cire tambarin jam'iyyar a kan takardar zabe
Sai dai da wakilinmu Ibrahim Abdulaziz, ya tuntubi kwamishinan hukumar zaben ta INEC, a jihar Adamawan, Barrister Kassim Gana Gaidam, ya ce ba su da masaniya, don haka babu abin da za su ce a yanzu
A jihar ta Adamawa, gwamna Bindo Jibrilla na neman wa’adi na biyu
Rahotanni kuma daga Taraba na cewa a na ci gaba da hada sakamakon zaben, koda yake an koka a wasu yankunan jihar kan yadda zaben ya gudana
Arewa Maso Yammaci
A Jihar Jigawa kuwa, dan takarar jam’iyyar PDP mai adawa, Malam Ibrahim Ningim ya yaba da yadda aka gudanar da zaben
“Ya zuwa yanzu dai komai yana tafiya yadda ya kamata, duk da cewa kasan shi zabe ba ya rasa dan kuka can da dan ciwo can
" Inji Ringim
Ringim na karawa ne da gwamna mai ci, Alhaji Muhammad Badaru Abubakar, wanda shi ma ya yaba da zaben da aka yi
“Kamar dai yadda muke ji, abubuwan suna tafiya da kyau, kuma mutanenmu da suke dawowa daga wajen zabe, suna gayamana cewa da yardar Allah, akwai nasara
” Inji Badaru
A Kano kuwa, wacce ke makwabtaka da jihar ta Jigawa, a jiya Asabar, wasu mutane sun fita kan tituna suna murnar samun nasara a zaben, lamarin da ya sa hukumar zaben ta fitar da sanarwar cewa babu sakamko ko daya da ya shiga hannunta, saboda haka mutane su koma gidajensu
Rundunar 'yan sandan jihar ma ta yi Allah wadai da hakan, inda ta gargadi masu yunkurin ta da zaune tsaye
Zaben na jihar Kano, ya ja hankalin jama’a da dama yayin da gwamna Ganduje mai ci na jam’iyyar APC ke neman wa’adi na biyu, shi kuma Abba K
Yusuf na babbar jam’iyyar adawa ta PDP ke kalubalantar shi
Jama’a da dama a jihar ta Kano na ganin takarar ta fi zafi ne tsakanin wadannan manyan jam’iyyu biyu, ko da yake, akwai Malam Sagir Takai na jam’iyyar PRP da shi ma ake ganin zai taka rawar gani
Wani abu da ya fito karara a wannan zabe na gwamnoni a sassan da aka yi zaben, shi ne, yadda aka samu karancin fitar masu kada kuri’a, lamarin da rahotanni suka ba da dalilai da dama
Misali, a yankin Niger Delta, bayanai sun yi nuni da cewa jami’an tsaro da aka jibge, su suka hana masu kada kuri'a fita rumfunan zabe
Amma sabanin hakan, a jihar Sokoto, wakilinmu Murtala Faruk Sanyinna, ya ce a wasu rumfunan zaben, adadin mutanen da suka fita, har ya fi na zaben shugaban kasa da na ‘yan majalisun tarayya da aka yi makonni biyu da suka gabata
Takarar mukamin gwamna a jihar ta Sokoto wacce ita ma ta zafafa, ana yi ne tsakanin gwamna Aminu Waziri Tambuwal mai ci na jam’iyyar PDP da kuma tsohon mataimakinsa Ahmed Aliyu na jam’iyyar APC mai hamayya





Dubi ra’ayoyi
Mata da masu fama da lalurar nakasa na daga cikin dubban mutanen da sukayi tururuwa zuwa rumfunan zabe domin kada kuri'ar su a zaben Gwamna da 'yan Majalisar Dokokin Jihar Neja a Najeriya
Masu fama da Nakasar da matan sunyi fatan wadanda Allah yaba cin zabe su maida hankali wajan kula da su
Ana shi gefen dan takarar kujerar gwamna na jam'iyyar adawa ta PDP Alhaji Umar Nasko, ya ce zai rungumi kaddara a duk yadda sakamakon ya kasance, shima Gwamnan jihar Nejan Alhaji Abubakar Sani Bello, ya ce yana fatan za a kammala zaben lafiya kuma yayi kira da akwantar da hankali ga duk yadda sakamakon zaben yazo
Amma ga jam'iyyar adawa ta ACD zaben yazo mata ne cikin yanayi na zaman makoki, a sakamakon rasa daya daga cikin 'yan takararta na Majalisar jiha daga yankin karamar hukumar Kontagora Adamu Musa wanda ya rasa ransa da yammacin Juma'ar nan a sakamakon hadarin mota
Ga cikakken rahoton daga wakilin Muryar Amurka Mustapha Nasiru Batsari daga Minna

Dubi ra’ayoyi
A jihar Katsina kayan aiki da ma’aikatan zabe tare da wakilan jam’iyyu wato “Agent” da kuma jami’an tsaro duk sun isa tashoshin zabe da wuri
A jihar Katsina kayan aiki da ma’aikatan zabe tare da wakilan jam’iyyu wato “Agent” da kuma jami’an tsaro duk sun isa tashoshin zabe da misalin karfe bakwai, kuma an fara aikin zaben ne da misalin karfe takwas a akasarin tashoshin kada kuri’u dake fadin jihar
A runfa mai lamba ta 003 inda shugaba Najeriya muhammadu Buhari yake kada kuri’arsa, ya iso wannan wuri da misalin karfe takwas da minti goma tare dashi Uwargidansa Hajiya Aishatu Buhari, sun isa wannan wuri kuma aka tantancewsu anan take, sannan aka basu kuri’un su sukaje ta fara kadawa bayannan shima shugaba Buhari ya kada nashi
A lokacin zantawarsa da manema labarai shugaba Buhari ya godewa Allah, sannan ya godewa ga jama’an da suka fito sukayi dafifi a tsahar da yake jefa kuri’ar sa
Kana kuma da manema labarai suka tambaye shi game da harkar tsaro yadda ya gudana a tashoshin zabe na Najeriya, shugaba Buhari yace ai wannan aiki ne na jami’an tsaro kuma yayi amannar cewa suna gudanar da ayyukansu kamar yadda ya kamata
Da misalin karfe goma sha daya da minti biyar ake tantance Gwamna jihar Aminu Bello Masari inda yake kada kuri’ar sa a garin Kafur dake kusa da gidanshi dake Masari, sannan yaje ya kada kuri’ar sa
Lokacin da yake zantawa da manema labarai ya ce mutane sun fito gwargwadon hali kamar yadda ya gani a mazabarsa, a sauran mazabu ma hakan take
Kuma ana san ran za’ayi zabe lafiya a gama lafiya
Sannan yana kira ga jama’a da sukayi dafifi suka fito domin kada kuri’ar cewa zasu rubanya akan ayyukan da sukayi musu
Ga dai Sani Malumfashi wakilin Muryar Amurka da cikakken Rahoton

Dubi ra’ayoyi
rahotannin dake fitowa daga birnin Legas na nuna cewa mutane da dama basu fito ba domin zabe, duk da yake an gudanar da zaben cikin kwanciyar hankali da lumana a birnin
Tun da misalin karfe bakwai na safe ne wasu masu jefa kuri’u suka ja layi a cibiyoyin zabe daban daban dake birnin Legas, ko da yake ba a fara zaben da wuri ba a wasu sassa, bincike ya nuna cewar jama’a a yau ma basu fito da yawa ba domin kada kuri’un nasu, idan akayi la’akari da katin zabe Miliyan biyar da jihar Legas ke tunkaho da shi
Alhaji Ali Aware Mahmud Inuwa Garin Malam, wani Dattijo ne dake zaune a unguwar iddi’harba ya ce yana kira ga jama’a dasu fito suyi zabe lafiya, su a tashi lafiya, kuma wanda yayi nasara a bashi
Kuma yana kira da hukumar zabe ta INEC su dinga kawo zaben akan lokaci
A bangaren kwamishinan ‘yan sanda a jihar Legas Alhaji Ma’azu Zubairu, ya shaidawa wakilin muryar Amurka Babangida Jibril ta wayar tarho cewa, ana gudanar da zaben kamar yadda ya kamata ba tare da wani rikici ba a jihar ta Legas, sabanin abin da ya faru a lokacin zaben shugaban kasa da ya gudana, inda aka sami tashin hankali musamman tsakanin kabilar Yarabawa da kabilar Igbo
Saurari cikakken Rahoton Babangida Jibrin daga Legas

Dubi ra’ayoyi
An samu karancin fitowar masu zabe a wasu sassan jihohin Adamawa da Taraba, a zaben gwamnoni da na 'yan majalisar dokokin jihohi da ake yi yau Asabar, a Najeriya
Rahotanni na cewa an samu karancin fitowar masu zabe a wasu sassan jihohin Adamawa da Taraba, a zaben gwamnoni da na 'yan majalisar dokokin jihohi da ake yi yau Asabar, a Najeriya
Baya ga wannan kuma duk da matakan tsaron da aka ce an dauka matasa 'yan bangar siyasa sun ci karen su babu babbaka, baya ga batun masu sayen kuri'u
Tun da sanyin safiya ne dai jama'a suka soma fita zuwa rumfunan zabe a wasu wuraren, ko da yake a wasu rumfunan zaben ba'a fito ba sosai
Wata mai suna Laure Ahamad ta danganta lamarin na rashin fitowan da rashin cika alkawurran shugabanin dake kan mulki ke yi
Da yake kada kuri'arsa sakataren gwamnatin tarayya Boss Gida Mustapha ya yaba da yadda aikin zaben ke gudana
To sai dai kuma a nasa martanin dan takarar shugaban kasa na babbar jam'iyar adawa ta PDP, Atiku Abubakar bai gamsu da yadda zaben ya gudana ba
Ya zuwa yanzu babu wani rahoton tashin hankali a jihohin Adamawa da Taraba, yayin da aka soma hada hancin sakamakon zaben
Saurari cikakken rahoton da Ibrahim Abdul-Aziz ya aiko mana daga Yola:

Dubi ra’ayoyi
Rahotanni daga jihohin Bauchi da Gombe na cewar zaben gwamna da na 'yan majalisun dokoki a jihohin biyu, yana gudana cikin sauki da kwanciyar hankali kuma ma'aikata hukumar zabe sun isa runfunan zaben kan lokaci har ma suka jira masu kada kuri’a
An bayyan zaben gwamnoni a jihohin Bauchi da kuma Gombe da cewa ya yi sauki idan aka kwatanta shi da na shugaban kasa da 'yan majalisun tarayya da aka gudanar a ranar 23 ga watan da ya gabata
Sai dai zaben kujerar gwamnan da na 'yan majalisun jihohin, takara ce mai zafi a tsakanin manyan jam’iyun APC da kuma PDP
A jihar Bauchi takara ce tsakanin tsohon ministan tarayya Bala Muhammed Kauran Bauchi, na jam’iyar PDP da kuma Gwamna Muhammed Abdullahi mai son yin tazarce a Jam’iyar APC
A jihar Gombe kuwa takara ce tsakanin tsohon mataimakin kakakin majalisar tarayya wanda a hali yanzu sanata ne dake takarar kujerar gwamna a tutan jam'iyyar PDP
Abokin takararsa shine Muhammad Inuwa Yahaya daga jam’iyar APC mai adawa kuma wannan shine karo na uku da yake yin takara, ya kuma ce jam’iyarsa zata yi nasara a zaben na yau
Domin jin cikakken bayani saurari rahotan Abdulwahab Muhammad

A yau al’umar Najeriya suke kada kuri’a a mafi aksarin jihohin kasar, domin zaben gwamnoni da ‘yan majalisun jihohi
Wannan zabe na da matukar muhimmanci ga ‘yan kasar, lura da cewa gwamnatoci a matakan jiha, su suka fi kusanci da jama’a
Duk da cewa akwai zabukan ‘yan majalisun da za a yi, zaben gwamnoni shi ne aka fi kai ruwa rana akansa, inda da wuya ka ga wata jiha da ba ta da takaddama daya ko sama da haka, musamman tsakanin ‘yan takarar manyan jam’iyyun siyasar kasar, wato APC mai mulki da PDP mai adawa
Ko da yake, akan kuma samu takaddama tsakanin jam’iyya guda, kamar abin da ke faruwa a jihar Zamfara inda aka yi ta kai ruwa rana a jam’iyyar APC mai mulki, wacce har ya zuwa lokacin hada wannan rahoto, ake ta takaddama kan dan takararta
KANO
A Kano da ke yankin arewa maso yammacin Najeriya, za a fafata ne tsakanin manyan jam’iyyun kasar, wato APC mai mulki, wacce dan takararta Abdullahi Umar Ganduje zai mata takara
A gefe guda kuma, akwai dan takarar jam’iyyar PDP mai adawa, wacce take fuskantar rikicin cikin gida tsakanin dan takarar da tsohon gwamnan jihar Sanata Rabiu Musa Kwankwaso ke marawa baya, Abba K
Yusuf da Alhaji Ibrahim Ali Amin
Al Amin na ikrarin ba a bi ka’ida ba wajen zaben fidda gwanin da ya samar da Abba K
Yusuf a matsayin dan takara, lamarin da ya sa ya garzaya babbar kotun Kano, ya sa aka soke takarar Abba
Amma a ranar Alhamis, kotun daukaka kara a jihar Kaduna ta jingine hukuncin kotun ta Kano, inda ta ce Abba ne dan takarar gwamnan a jam’iyyar ta PDP
Ko da yake, bangaren su Al Amin sun ce za su kalubalanci hukuncin a kotun koli
Masu fashin baki a fannin siyasa sun yi tsokacin cewa, wannan takaddama da ta dabaibaye PDP, za ta iya shafar kuri’un da za su samu
Shi kuwa Gwamna Ganduje, wanda ke neman wa’adi na biyu, ya shiga zaben ne watanni kadan bayan wata badakalar cin hanci da rashawa da jaridar Daily Nigerian ta wallafa bidiyo akai, yana karban dubban daloli, zargin da ya musanta
Tasirin da wannan badakala za ta yi a zaben na yau, abu ne da masana harkar siyasa suka ce sai an gani
A bangare guda kuma, akwai dan takarar jam’iyyar PRP, Malam Sagir Takai, wanda shi ke da dumbin magoya baya a jihar ta Kano, wacce ke da adadin masu kada kuri'a da ya haura miliyan biyar
KADUNA
A jihar Kaduna da ke makwabtaka da Kanon, takarar ta fi zafi ne tsakanin, Gwamna Nasiru El Rufa’i na jam’iyyar APC da kuma dan takarar PDP Isa Ashiru da ke adawa da shi
Wasu na ganin, kayar da manyan ‘yan siyasa da Ashiru ya yi irinsu Sanata Suleiman Hunkuyi da tsohon shugaban hukumar ba da agajin gaggawa ta kasa, wato NEMA, Muhammad Sidi a zaben fidda gwani, alama ce da ke nuna cewa Ashiru ba zai zamanto kanwar lasa ba
Da yawa kuma na ganin El Rufa’i zai iya samun nasara cikin ruwan sanyi idan aka yi lakkari da yadda wasu ke ikrarin ya yi aiki a shekaru hudun da suka gabata
ADAMAWA
Kamar dai sauran jihohin Najeriya, a yau ana fafatawa ne a tsakanin ‘yan takarar gwamna 29, da kuma na kujerar ‘yan majalisar dokokin jihar 25
Sai dai fafatawar ta fi zafi ne a tsakanin dan takarar jam'iyyar APC kuma gwamnan jihar Sanata Muhammad Bindow Jibrilla da takwaransa Sanata Abdul'Aziz Murtala Nyako na jam'iyyar ADC da tsohon kakakin majalisar dokokin jihar Ahmadu Umaru Fintiri na jam'iyar PDP, kana da tsohon dan majalisar wakilai, Hon
Emmanuel Bello na jam'iyyar SDP
Kamar yadda aka samu rarrabuwar kawuna a tsakanin jam’iyyar PDP a Kano, ita ma jam’iyyar APC a jihar ta Adamawa na fuskantar hakan, kan takaddamar da ta samo asali daga batun yin zaben “SAK” Ko kuma cacanta
SOKOTO
A jihar Sokoto, karawar za ta fi zafi ne tsakanin Gwamna Umaru Tambuwal na jam’iyya mai mulki wato PDP da kuma tsohon mataimakin gwamna Ahmed Aliyu
Aliyu shi ne mataimakin Tambuwal kafin shi Tambuwal ya sauya sheka zuwa PDP, yayin da shi kuma Ahmed Aliyu ya ci gaba da zama a APC har ta tsayar da shi dan takararta
Sai dai wasu manazarta na ganin, fafatwar za ta yi zafi ne saboda ‘yan takarar biyu, dukkansu matasa ne, yayin da kuma sun yi aiki tare a baya
Amma babban abu shi ne, a baya mabiyansu duk daya ne, lamarin da ake ganin zai iya kara zafafa takarar
Amma wasu masu fashin baki na ganin cewa, lashe jihar da shugaba Buhari ya yi a zaben shugaban kasa da aka yi a watan Fabrairun da ya gabata, ‘yar manuniya ce cewa, Aliyu ka iya yi wa tsohon mai gidansa fintinkau a yawan kuri’u
Lokaci ne kawai zai nuna abin da zai faru
PILATO
A jihar Pilato da ke tsakiyar arewacin Najeriya, akwai ‘yan takara da dama da ke neman kujerar gwamna, amma takarar za ta fi zafi ne tsakanin Gwamna mai ci Simon Lalong na jam’iyyar APC da kuma dan takarar jam'iyyar babbar adawa ta PDP, Lt
Gen
Jeremiah Useni (mai ritaya
)
Baya ga wadannan ‘yan takara, akwai wasu 19 da ke neman kujerar gwamnan daga jam’iyyun ADC, SDP, GPN da sauransu
Gwamna Lalong ya fadawa Muryar Amurka cewa, “In Allah ya yarda nasara ta mu ce, ba wai muna tsaron zabe ba ne, muna so ne a yi zabe lafiya
”
Shi kuwa Gen
Useni, kalubalantar masu cewa shekarunsa sun ja ya yi
“Su zo mu yi kokuwa, akwai shi Buhari ai ya fi ni shekaru, amma yana kula da jihohi 36
” Inji Useni
IMO
Jihar Imo da ke kudu maso gabashin Najeriya, jiha ce da ke karkashin mulkin jam’iyyar APC
Sai dai gwamnanta, Rochas Okorocha, wanda jam’iyyar ta dakatar a kwanan nan, bisa zargin yi wa jam’iyya zagon kasa, ya kammala wa’adinsa biyu, inda yanzu wanda zai gaje shi ne abin takaddama
Amma ya samu nasarar lashe kujerar Sanata
Masu lura da al’amura na ganin, rashin jituwa tsakanin dan takarar jam’iyyar APC, Hope Uzodinma da gwamna Okorocha ka iya kawo cikas ga nasarar APC a jihar
Takaddamar ta samo asali ne saboda goyon baya da Okorocha ya ke bai wa surukinsa kuma dan takarar gwamna karkashin jam’iyyar AA, Uche Nwosu
Wannan dalili, kamar yadda rahotanni suka nuna, shi ya sa a kwanan nan jam’iyyar ta APC ta dakatar da Okorocha
OGUN
Kamar jihar Imo, a Ogun da ke Kudu maso yammacin Najeriyar, gwamnan jihar Ibekunle Amosun, wanda shi ma jam’iyyar APC mai mulkin jihar ta dakatar, ya nuna goyon baya ne ga wani dan takara da ba na jam’iyyarsa ba
Tun bayan da mutumin da yake so ya gaje shi ya fadi a zaben fidda gwani a jam’iyyar ta APC, Amosun ya koma marawa Adekunle Akinlade baya, wanda yanzu haka yake takara karkashin jam’iyyar APM
A bangaren babbar jam’iyyar adawa ta PDP, yayin da hukumar zabe ta INEC ta amince cewa Buruji Kashamu ne dan takarar gwamna na PDP, ita kuwa jam’iyyar, ta nace sai Oladipo Adebutu
Kamar dai yadda masu iya magana ke cewa, yau ne za a yi ta kare, inda nan da wasu 'yan kwanaki ne kowa zai san matsayarsa







Dubi ra’ayoyi
Yayin da ya rage kwana daya a gudanar da zaben gwamnoni da na Majalisun jihohi a Najeriya, hukumar zaben kasar ta koka kan yadda akai ta afkawa jami'an ta a zaben shugaban kasa da ya gabata
Da yake jawabi a taron manema labaru Yau a Abuja, shugaban hukumar zaben kasar Farfesa Mahmud Yakubu, ya ce sun damu matuka da yadda ake kai Hari akan akwatunan zabe, rajistar zabe, dakunan Jefa Kuri’a da ma na'urorin tantance masu zabe wadanda yan dabar siyasa suka lalata masu a wancan zaben da ya gabata
Farfesa Yakubu ya ce babbar damuwar ma itace yadda ake garkuwa da Jami'ansu a tursasa masu fadin sakamakon zabe na karya
Al'amarin da yace ba za su amince dashi ba
Ya tabbatar da cewa ba zasu bada takardar shaida ga duk wanda aka ce ya lashe zabe ta irin wannan hanya ba
Shugaban hukumar zaben Najeriya ya bada tabbacin cewa zasu yi aiki kafada da kafada da rundunar ‘yan sandan kasar wajen ‘kara inganta yanayin tsaro a zaben da za ayi gobe na Gwamnoni da na ‘yan Majalisun jihohi
Dubi ra’ayoyi
Rundunar ‘yan sandan Najeriya ta ba da tabbacin samar da cikakken tsaro a duk sassan kasar don gudanar da zaben gwamnoni da na ‘yan majalisun jahohi cikin kwanciyar hankali da lumana
Sufeto janar na ‘yan sandan kasar Muhammad Abubakar Adamu ya jaddada hakan ne cikin wani sako da ya aikewa yan kasar dangane da da irin tsarin bayar da tsaro da sukayi, inda yake cewa wannan karo kam sun shirya tsaf don kare masu kada kuri'a
Muhammad Adamu Abubakar, saboda haka yayi kira ga baki daya ‘yan Najeriya da su fito kwansu da kwarkwatarsu don kada kuri'unsu a zaben gwamnoni da na ‘yan majalisun jihohi, yana mai aikewa da sakon gargadin cewa duk wanda aka kama yana kokarin tada zaune tsaye yayin zaben, to hakika zai yabawa aya zakinta
A cewar jagoran cibiyar raya demokradiyya a Najeriya Dakta Kole Shettima, ya ce koda yake a zaben shugaban kasa galibin jihohi anyi zaben lafiya amma yankuna irinsu Legas an sami tashe tashen hankali da yakamata ace an kaucewa, sai dai yan siyasa a Najeriya mutane ne da ka iya yin kome don ganin sunci zabe, inda yayi fatan zaben na gwamnoni da za ayi gobe za a sami tsaro fiye da wanda akai a baya
kwararre kan tsarin demokaradiyya Farfesa jibrin Ibrahim, ya ce in an duba a Najeriya cikin shekara biyar din da suka gabata ba ranar da ba a samu tashin hankali ba, don haka ko a zaben na gwamnoni na goben in ansami tashin hankalin ba zai zama wani sabon abu ba, amma dai fatansu anan shine a daina tashin hankalin
Domin cikakken bayani saurari rahotan Hassan Maina Kaina

Dubi ra’ayoyi
A yankunan kudu maso yammacin Najeriya rundunar ‘yan sanda ta ce ta shirya tsaf domin tunkarar zaben gwamnoni da na ‘yan Majalisun jihohi a fadin kasar
Da yake yiwa Muryar Amurka ‘karin bayani kwamishinan ‘yan sandan jihar Ekiti, CP Asuquo Amba, ya tabbatar da cewa da yardar Allah sun shirya tsaf domin zaben
Kwamishinan ya ce da farko sun yi nazarin irin ayyukan da suka gudanar da zaben da ya gabata, domin gano irin kura-kuran da suka yi da kuma samo hanyar da za a kauce musu
Rundunar ‘yan sandan dai ta sha alwashin bayar da tsaro a runfunan zabe da kuma wuraren tattara sakamakon zabe
Haka kuma zasu girke wata runduna ta musamman tare da bayar da lambobin waya na musamman domin a kirasu idan bukatar hakan ta taso
A can jihar Oyo kuma, kwamishinan ‘yan sanda Shina Olukolu, ya ce zasu kara yawan jami’an ‘yan sanda da za su yi sintiri domin tabbatar da tsaro a lokacin zaben
Haka kuma kwamishinan ya yi kira ga ‘yan jihar Oyo da su fito su kada kuri’unsu ba tare da jin tsoron wani abu ba
Yanzu haka dai an fara ganin jami’an ‘yan sanda da shirin ko ta kwana domin ganin an gudanar da zabe cikin kwanciyar hankali
Domin cikakken bayani saurari rahotan Hassan Umaru Tambuwal

Dubi ra’ayoyi
Hadakar kungiyoyin masu bukata ta musamman ta nakasassu sun gudanar da wani gangamin fadakarwa a Yola, domin yin kira na a gudanar da zabe cikin lumana, kana suka koka da yadda hukumar zabe INEC, ta kasa cika alkawurran data dauka game da nakasassun a zaben da ya gabata
Masu bukata ta musamman da ake kira nakasassu sunyi jerin gwano a Yola, fadar jihar Adamawa, inda suke neman da a gudanar da zaben cikin kwanciyar hankali da lumana
Mista Bitrus Richard, shine ya jagoranci jerin gwanon da nakasassun suka yi, inda ya bayyana wasu matsalolin da suka fuskanta a zaben shugaban kasa da ya gabata, ya kuma ce hukumar zaben kasar INEC ba ta cika alkawurran data yi musu ba
Alhassan Ibrahim dake zama jami’in yada labarai na hadakar kungiyar masu bukata ta musamman a Najeriya ya bayyana yadda suka gudanar da zabukan nasu a Najeriya
Ya ce nakasassu sun fito sosai sun yi zabe, sai dai hukumar INEC ba ta cika alkawuran da ta dauka ba
Domin cikakken bayani saurari rahotan Ibrahim Abdul’aziz


Dubi ra’ayoyi
Yanzu haka kotun daukaka kara da ke Yola ta bai wa dan takarar jam'iyyar APC damar shiga zaben gwamna a jihar Taraba da za a gudanar a gobe Asabar
Kotun daukaka kara da ke Yola karkashin jagorancin, Justice Chidi Nwaoma Uwa, ta dakatar da hukuncin farko da wata kotun tarayya ta yi a Jalingo wanda ya haramtawa dan takarar jam’iyyar APC, Sani Abubakar Danladi, shiga zaben gwamna da za a yi ranar Asabar 9 ga watan Maris
An wanke dan takarar gwamnan daga karar da wasu mutanan jihar Taraba su hudu su ka shigar gaban kotun tarayya da ke Jalingo, suna zarginsa da yin karya wajan bayyana shekarunsa na haihuwa da na karatu da ya gabatarwa hukumar zabe mai zaman kanta ta INEC
Shugaban jam’iyyar APC na jihar Taraba, Barr
Ibrahim El-Sudai, ya ce sun yi farin ciki da nasarar da suka samu, wanda kotun daukaka kara ta yi watsi da hukuncin farko na kotun tarayya da ke Jalingo kuma yanzu haka ya ba su ‘yancin shiga zabe
Shi ma a nasa bangaren, Sanata Yusuf A
Yusuf, wanda dan jam’iyyar APC ne, ya ce ba gudu ba ja da baya a zaben gwamnan da za’a yi gobe
Saurari cikakken rahoton Ibrahim Abdulaziz daga Yola:

Dubi ra’ayoyi
Ana ci gaba da takaddama game da hakikanin mutumin da zai yi wa jam'iyyar PDP takarar gwamana a jihar Kano bayan da wata kotu ta jingine hukuncin hana Abba Kabiru Yusuf tsayawa takara a zaben da ke tafe
A ranar Litinin da ta gabata babbar kotun tarayya ta haramta takarar gwamnan Kano da Engr
Abbab Kabiru Yusuf, karkashin inuwar Jam’iyyar PDP, saboda keta sharrudan zabe wajen tsayar da shi takara
Sai dai rashin gamsuwa da wannan hukunci ya sanya bangaren mutumin da aka ayyana a matsayin dan takara, suka garzaya kotun daukaka kara da ke Kaduna
Tun da fari, Alhaji Ibrahim Ali Amin, daya daga cikin wadanda suka nemi takarar gwamnan na Kano a inuwar jam’iyyar PDP, shi ne ya shigar da kara gaban babbar kotun tarayya da ke Kano, wanda ya nemi a haramta duk wani dan takara da aka kawo daga Kano a karkashin jam’iyyar PDP
Sai dai a zamanta na Jiya game da lamarin, kotun daukaka kara da ke Kaduna ta ba da umarnin jingine wancan hukunci na babbar kotun tarayya ta Kano
Shi ma jagoran kungiyar kwankwasiyya, Sanata Rabiu Musa Kwankwaso, wanda shi ne ya yi tsaiwar irin ta daka domin ganin Abba K Yusuf, ya samu takarar gwamnma a karkashin jam’iyyar PDP, ya ce sun ji dadin wannan hukunci da kotun daukaka kara ta yanke, don haka duk wanda yake da ja to ya daukaka kara
Ga alama dai tsugune ba ta kare game da wannan takaddama domin kuwa, Alhaji Ibrahim Ali Amin, ya ce a yau Juma’a zai garzaya kotun koli domin kalubalantar hukuncin da kotun daukaka kara ta Kaduna ta yi
Kwamishinan hukumar zabe na kasa reshen jihar Kano, Farfesa Risqua Arab Shehu, ya ce duk abind a kotu ta aikowa hukumar zabe da shi za ta yi
Saurari cikakken rahoton Mahmud Ibrahim Kwari daga Kano:


Dubi ra’ayoyi
Masu iya magana na cewa "idan aski ya zo gaban goshi yafi zafi
" Ga dukkan alamu haka zancen yake idan aka yi dubi da halin da kananan jam’iyyu suka sami kansu a ciki, wanda ala tilas ya sa su yin mubaya'a ga manyan jam’iyyun kasar
A jihar Bauchi ga missali, jigo a siyasar Najeriya Alhaji Bello shine ya jagoranci kananan jam’iyyun siyasa guda 33 da kuma 'yan takarar gwamna su 20, don ayyana goyon bayan su ga tsohon ministan tarayya Alhaji Bala Muhammed Kauran Bauchi na Jam’iyyar PDP
A makwabciyar jihar Bauchi, wato jihar Gombe, shugaban hadakar jam’iyyun jihar Alhaji Muhammadu Garba,shine ya jagoranci kananan jam’iyyu guda 44 da 'yan takarar gwamna guda 14 don bayyana goyon bayansu ga Alhaji Inuwa Yahaya na jam’iyyar APC
To sai dai kuma jigo a siyasar Najeriya Injiniya Sa’ad Abubakar Abullahi, Majidadin Gombe, yace gazawar kananan jam’iyyun ta fusakar kudaden tafiyar da jam’iyun ya zamo dole su nemi iyayen gida saboda suna sa ran in an kafa gwamnati zasu sami wani abu


Dubi ra’ayoyi
Jami’iyyar PDP a jihar Filato ta zargi jami’iyyar APC da kokarin yin magudi a zaben gwamna da na ‘yan majalisun dokokin jiha da za’a gudanar ranar Asabar mai zuwa
Shugaban jami’iyyar PDP a jihar Filato, Damishi Sango yace sun sami bayanan dake cewa APC na kokarin kwashe kayan zabe daga babban bankin tarayya dake birnin Jos, duk da shike shugaban bankin ya ki amincewa da shirin su
Sakataren jami’iyyar APC a jihar Filato, Alhaji Bashir Musa Sati, ya ce jam'iyyar PDP na shure-shure ne kawa wanda baya hana mutuwa
Mai ba gwamnan jihar Filato shawara kan harkokin ma’aikata, Malam Jibrin Bachir ya ce a yanzu dai jama’ar Filato sai san barka suke saboda ci gaba da zaman lafiya da aka samu a jihar
Ga karin bayani cikin sauti

Nasara a hukuncin kotun daukaka kara da ya ba wa PDP da dan takarar ta Atiku Abubakar hurumin duba duk takardun zaben shugaban kasa, ya sanya jam’iyyar ajiyar zuciya kan damar tattara karin shaidu don kalubalantar sakamakon zaben
Justice Abdul Aboki na kotun daukaka kara da ita ce matsayin kotun sauraron kalubalantar sakamakon zaben shugaban kasa, ya yanke hukuncin bukata ta farko ta damar duba takardun zabe
Amma sauran bukatun na daukar hoto da sanya kwararru su tantance sakamakon ba su samu amincewa ba don hakan ya ba wa masu kalubalen damar da ta wuce kima
Duk da hukuncin wanda ya nemi takarar shugaban kasa a jam’iyyar APDA Shittu Kabir na fatar Atiku zai janye batun a kotun
Tsohon mai ba wa shugaba Jonathan shawara kan siyasa Farfesa Rufai Ahmed Alkali da yanzu ya ke jam’iyyar SDP, ya ce matsayar da su ka dauka a 2015 na taya shugaba Buhari murna da kaucewa zuwa kotu ya kawo sabon babi a dimokradiyyar Najeriya
Idan za a tuna, Atiku ya zayyana sakamakon zaben da ya zo na biyu a yawan kuri’u da cewa ko soja ba za su gudanar da irin zaben marar kan gado ba
Atiku ya ce “idan ka duba sakamakon zaben a tsanake na 23 ga watan Febrairu, za ka ga lissafin bai yi daidai ba, kamar misali a Borno an samu kashi 82% sun kada kuri’a duk da rashin tsaro…
a yankunan PDP kuma an samu karanci ko an ma rage kuri’un
Dubi ra’ayoyi
Yanzu haka kwanaki biyu suka rage a gudanar da zaben gwamnoni da na ‘yan majalisar dokoki na jihohi a Najeriya, da alamu dai da sauran rina a kaba game da zaben gwamna a jam’iyyar APC mai mulki a jihar Adamawa
A karon farko uwar gidan shugaban kasa, Aisha Buhari, ta yi magana kan batun siyasar jihar Adamawa, tana mai cewa cancanta za’a yi a jihar ba zaben “SAK” ba
Tun bayan da jam’iyyar APC mai mulkin jihar ta sha kayen zaben shugaban kasa a jihar aka soma nuna yatsa da zargin juna a tsakanin kusoshin jam’iyyar ta APC
Aisha Buhari ta godewa Al’umma tare da yaba musu bisa nasarar da shugaba Buhari ya samu a zaben da aka yi na ranar 23 ga watan Fabrairu, sannan ta ce dole ne jama’a su tantance wadanda za su zaba a wannan karon ba zaben “SAK” ba
Amma a martanin da jam’iyyar APC ta mayar ta hannun sakataran tsare -tsaren jam’iyyar a jihar Adamawa, Ahmed Lawal, ta ce ba za su lamuncewa wadanda ke yi wa jam’iyyar zagon kasa ba
A wani labarin kuma, hukumar zabe mai zaman kanta INEC da kuma shugaban jam’iyyar APC na jihar Taraba, Barr
Ibrahim El-Sudi, duk sun bayyana cewa har yanzu Alhaji Sani Abubakar Danladi, shi ne dan takarar gwamnan jam’iyyar APC a jihar ta Taraba
Hakan ya biyo bayan hukuncin da kotun tarayya da ke jihar Taraba ta yanke jiya Laraba, inda ta dakatar da Abubakar daga tsayawa takarar gwamna, bayan da aka zarge shi da ba da takardun bogi na yawan shekarunsa ga hukumar zabe ta INEC
Saurari cikakken rahoton Ibrahin Abdulaziz daga Yola:

Dubi ra’ayoyi
A dai-dai lokacin da Jam'iyyar adawa ta PDP tace ta shirya tsaf don shigar da kara akan sakamakon zaben da aka yi, wanda Shugaba Muhammadu Buhari yayi galaba
Batun ya tunzura gamayyar Kungiyoyin Mata wato NCWS, inda Shugabar kungiyar Madam Gloria Laraba Shoda, ta yi kira ga tsohon Mataimakin Shugaban kasa, kuma dan takarar jam'iyyar adawa ta PDP Alh
Atiku Abubakar, da yayi hakuri ya amince da sakamakon zaben
Ba don komi ba, amma don girmama kasar da ganin girman ta, Gloria, ta ce Najeriya har yanzu tana matakin koyon tsarin Demokradiya ne, domin kuwa kasashen da suka kai shekaru 100 zuwa 200 ma har yanzu ba su kware ba koyo suke yi
Babu zaben da za ayi ba za a samu kuskure ba, tunda mutane ne ke yin zaben, saboda haka akwai ajizanci na dan adam, dole a samu kurakurai
Ita ma Shugabar Gamayyar Kungiyoyin Siyasa a Nahiyar Afrika Hajiya Ramatu Tijjani Aliyu, cewa tayi ai gaba tafi baya nisa, saboda haka suke rokon Atiku Abubakar da ya yi hakuri ya amince da sakamakon zaben
Ita ma 'yar siyasa daga Jihar Kaduna shugabar kungiyar Buhari Mass Movement (BMM) Hajiya Maryam Yunusa Danjaki, ta ce a zabe dole ne a samu mai ci da wanda ya fadi, kuma idan Allah ya kaddara Atiku Abubakar zai shugabanci Najeriya zai yi
Tana mai mika roko ga Shugaba Buhari da yayi kokarin cika alkawalin da ya dauka na kyautata wa kowa, musamman mata da suka yi ruwa suka tabbatar da ya ci zaben bana
A yanzu dai za a sa ido a ga irin tasirin da kiraye kirayen zai yi a dai-dai lokacin da kasar ke fuskantar zaben gwamnoni
Ga rahoton Medina Dauda daga Abuja

Hukumar zaben Najeriya INEC ta ba da tabbacin za a fara gudanar da zaben gwamnoni da na ‘yan majalisun dokoki a ranar Asabar 9 ga wata a dukkan fadin Najeriya a lokaci daya
Dubi ra’ayoyi
Hukumar zaben Najeriya INEC ta ba da tabbacin za a fara gudanar da zaben gwamnoni da na ‘yan majalisun dokoki a ranar Asabar 9 ga wata a dukkan fadin Najeriya a lokaci daya
Hukumar ta kara da cewa za a tabbatar da amfani da na’urar tantance masu kada kuri’a, a dukkan mazabun da za a gudanar da zaben a jihohi 29
An ruwaito kwamishinan labarun hukumar Festus Okoye na cewa duk rumfar da ‘yan banga su ka hana jami’an zabe amfani da na’urar tantance masu kada kuri’a, za ta rasa samun kidaya kuri’un ta
Shugaban hukumar zaben Mahmud Yakubu, ya bayyana yawan masu rijista da runfunan zabe a fadin Najeriya, “idan ka dauki takardar kada kuri’a kawai, mun buga dai-dai-dai har miliyan dari hudu da ashirin da daya”
‘Yan siyasa na bayyana ra’ayin su kan irin tasirin da su ke ganin wadanda su ke marawa baya za su yi a zaben
A na kuma sa ran zabe a jihar Zamfara ya gudana cikin lumana, ya na mai cewa fitowar manyan ‘yan takara a zaben shugaban kasa daga Arewacin Najeriya mai jihohi 19 ya kawo saukin lamurra
Masana na cewa zaben kan iya ba da mamaki don yiwuwar samun kujeru a wasu yankuna ga sababbin kananan jam’iyyu baya ga manya irin APC, PDP da AFGA
Ga rahoton wakilin shashen Hausa na Muryar Amurka Nasiru Adamu El-Hikaya daga birnin Tarayya

Dubi ra’ayoyi
A jihar Bauchi hukumar zabe mai zaman kanta wato INEC tayi zama da masu ruwa da tsaki musamman shugabannin, 'yan siyasa domin fadakardasu muhimmanci gudanar da zaben gwamnoni, da na 'yan majalisun dokoki a ranar Asabar 9 ga wannan watan cikin lumana da kwanciyar hankali
A zaman taron, shugabannin jam’iyun siyasar sun bayyana damuwarsu, da kuma irin barazanar da suke fuskanta da suka hada da zargin sojan gona, da karerayin da ake yadawa a kafafin sadarwa na zumunta dake bayanin nuna goyon baya ga wasu 'yan takara ko kuma jam’iyya
Shugaban hukumar zabe a jihar Bauchi Farfesa Ibrahim Abdullahi, yace irin korafe-korafen da shugabannin siyasa suka gabatar masa, sun hada da batun yin zabe batare da naurar tantance masu kada kuri’a, da kuma sha’anin tsaro
A nashi bayanin shugaban jam’iyyar APC a jihar Uba Ahmed Nana, yayi zargin cewa akwai wasu jam’iyyu dake hayan sojojin gona dauke da alamun tambarin jam’iyyar APC domin aikata mummunan aiki
Dan takarar kujerar gwamna a zaben da za ayi a ranar Asabar karkashin tutar PRP Farfesa Ali Pateh ya musanta rade radin dake ba zuwa cewa wai ya janye takarar da ya keyi
Shima dai shugaban jam’iyyar NNPP a jihar Bauchi mai alamar kayan dadi Injiniya Muhammed Barde ya nisanta jam’iyyar sa da irin bayanan da ake yadawa a kafar sada zumunta
Ga rahoton wakilin shashen Hausa na Muryar Amurka Abdulwahab Muhammad

Shugaban Najeriya, Muhammadu Buhari, ya taya tsohon shugaban kasar Cif Olusegun Obasanjo, murnar zagayowar ranar haihuwarsa
Wata sanarwa ce dauke da sa hannun mai bai wa shugaban Najeriya shawara a fannin yada labarai, Malam Garba Shehu, wacce Muryar Amurka ta samu, ta bayyana cewa shugaba Buhari ya taya Obasanjo murnar cika shekara 82 a duniya
“Duk da banbance-banbancen siyasa da muke da su da Obasanjo, ina mai ci gaba da kallonsa a matsayin mutum mai matukar kima, saboda irin gudunmuwar da ya bayar wajen ciyar da Najeriya gaba ta wuce banbance-banbancen da ke tsakaninmu
” Sanarwar ta nuna
Buhari ya kara da cewa, “Cif Obasanjo, ya nuna halayen da za a yi koyi da shi sannan ya kwadaitar da na kasa da shi da irin dabarun iya shugabanci da yake da su
”
A cewar Buhari, mika mulki da Obasanjo ya yi ga gwamnatin farar hula a watan Oktoban shekarar 1979, na daga cikin irin gudunmuwar da ya bayar wajen ci gaban kasa
“Yayin da yake bikin cika shekara 82, ina mai yi wa Cif Obasanjo fatan samun karin lafiya
” Inji Buhari



Dubi ra’ayoyi
A Najeriya, an shigar da hukumar zabe ta INEC da kuma Jam'iyyar ADP kara a gaban kotun tarayya da ke Minna babban birnin jihar Naija
Wani dan takarar kujerar Majalisar dattawan Najeriya daga yankin gabashin jihar Naija, karkashin jam’iyyar adawa ta ADP, Muhammad Bashir Abacha, ya maka hukumar zaben mai zaman kanta ta INEC da kuma Jam’iyyar ADPa gaban wata kotun tarayya da ke Minna
Ya dai shigar da karar ce a gaban kotu saboda rashin sanya hoton jam’iyyar ADP a jikin takardar kada kuri’a lokacin zaben 'yan majalisa dokokin Najeriya da aka gudanar ranar 23 ga watan Fabrairun da ya gabata
Muhammad Bashar Abacha ya ce, ya je kotu ne a matsayinsa na dan kasa wanda aka "cuta" don a kwato ma su hakkinsu da kuma hakkin jama’arsu da suka ringa shiga "lungu da sako ba dare ba rana" don neman kuri’un mutane
Sannan ya kuma kara da cewa sun fito ranar zabe amma wasu daga sama sun "cucesu" sun siyar ma su da ‘yancinsu, saboda haka suka zo wannan kotu kuma suna tunanin za a yi ma su adalci
Shi ma lauyansa, Barista Abubakar Indaku Musa, ya ce, jam’iyyarsa, sun ba shi takarar Sanata, amma wasu sun yi amfani da mukaminsu sun hana shi wannan takara wanda ‘yancin dokar kasa ta ba shi
Sai dai hukumar zabe ta INEC reshen jihar Naija ta hannun mai magana da yawunta Ibrahim Abari, ya ce hukumar ba ta lura da cewa babu tambarin jam’iyyar ADP a takardar kada kuri’ar ba, amma ta ce za ta duba wannan lamarin
Saurari cikakken rahoton Mustapha Nasiru Batsari daga Minna:

Dubi ra’ayoyi
Yanzu haka kan 'yan jam'iyyar APC a jihar Adamawa ya rabu biyu, inda wasu magoya bayan shugaba Buhari su ka ce ba za su yi SAK ba, za su zabi cancanta ne a zaben gwamna da za'a yi ranar Asabar
Yayin da ya rage 'yan kwanaki a gudanar da zaben gwamnoni da na ‘yan majalisar dokoki na jihohi a Najeriya, wasu ‘yan jam’iyyar APC, magoya bayan shugaba Muhammadu Buhari a jihar Adamawa, sun ce wannan karo babu batun SAK a zabe, za su duba cancanta
Hakan ya biyo bayan lashe zaben Shugaban kasa da jam’iyyar adawa ta PDP ta yi a jihar, batun da ya sa kusoshin jam’iyyar APC a jihar musayar kalamai
A zaben shekarar 2015 guguwar SAK ta taka gagarumar rawa wajan zabe, amma da alamu a wannan zaben da ke tafe ranar Asabar 9 ga watan Maris, za ta sauya zani musamman a jam’iyyar APC mai mulki a jihar Adamawa
Kungiyar Northeast Buhari Support Group ta kira taron manema labarai a birnin Yola, inda ta taya shugaba Muhammadu Buhari murnar sake lashe zaben shugaban kasa karo na biyu, da kuma bayyana aniyar kungiyar na dole abi cancanta a wannan karon ba jam’iyya ba, a cewar darakta janar na kungiyar Aliyu Usman Waziri
To a martanin da jam’iyyar APC ta mayar ta hannun sakataran tsare tsaren jam’iyyar a jihar Adamawa, Ahmad Lawal, ta ce "duk wanda yace zai yi shinkafa da wake to ba dan jam’iyyar APC ba ne saboda duk wani dan APC ya kamata ya bi dokar shugaban kasa Muhammadu Buhari da y ace ayi APC SAK daka sama har kasa
”
Dan takarar gwamna a karkashin jam’iyyar adawa ta SDP a jihar Adamawa, Chief Emmanuel Bello ya ce shi bai janye wa ko wane dan takara ba kuma jam’iyyar ba ta shiga hadaka da wani dan takara ba
Saurari cikakken rahoton Ibrahim Abdul-Aziz daga Yola:

Dubi ra’ayoyi
Gwamna Mohammed Jibrilla Bindow na jahar Adamawa ya samu sa'ida a kalla a halin yanzu, bayan da wata kotun tarayya da ke Birnin Tarayya, Abuja ta yi fatali da kararsa da aka yi cewa ya mallaki takardun kammala makaranta na bogi
Amma da zauran zance
Wata Babbar Kotu a Birnin Tarayyar Najeriya, Abuja ta yi watsi da karar da wata kungiya ta yi ta bukatar a hana gwamna Mohammed Jibrilla Bindow na jahar Adamawa sake tsayawa takara bisa zargin cewa wasu takardun shaidar kammala makaranta da gwamnan ke amfani da su na bogi ne
Da ya ke yanke hukunci, mai shari'a Adeniyi ya ce kotun ba ta ma da hurumin sauraren wannan karar tunda wanda ake zargi da mallakar takardun jabun ba a yakin Abujan ya ke ba
To amma baya ga wannan kara da wata kungiya, daya daga cikin 'yan takarar gwamnan jahar Adawa karkashin jam'iyyar APC ta su Bindow mai suna Dr
Mahmud Hailu Ahmad, shi ma ya shigar da kara makamanciyar wannan
Wato dai da sauran rina a kaba ga gwamnan Bindow
Ga dai Ibrahim Abdul'aziz da cikakken rahoton:


Dubi ra’ayoyi
Duk da ya ke an gama da zaben shugaban kasar Najeriya, har yanzu fagen siyasar Najeriya na tsuma
Wannan kuwa ba zai rasa nasaba da muhimmancin da ake bai wa zaben gwamnonin jahohi ba
Tuni dai APC da PDP su ka fara karce kasa don shirin bugawa musamman a wasu jahohin
Ga dukkan alamu za a fafata matuka a zaben gwamnonin jahohin Najeriya da ke tafe ranar Asabar, saboda kowacce daga cikin manyan jam’iyyun nan biyu, da ma wasu da ke biye da su, ta dukufa ba ji ba gani wajen ganin cewa ta kai labari
Duk da rashin amincewa da sakamakon zaben shugaban kasa da jam’iyyar PDP ta yi, wannan bai hana ta daura damarar gwabzawa a zaben gwamnonin jahohi ba
Hasali ma, jam’iyyar ta PDP ta cigaba da amfani da kalaman da ta yi amfani da su a yakin neman zaben shugaban kasa
Alal misali, Sakataren jam’iyyar ta PDP, Alhaji Umar tsauri, ya sake zargin cibayan tattalin arziki da wanzuwar kuncin rayuwa da tabarbarewar tsaro da rashin ayyukan yi da kuma shaye-shaye tsakanin matasa wai saboda takaici
Su kuwa a nasu bangaren, ‘yan APC sun ce an yi kaca-kaca da Najeriya gabanin hawarsu mulki ta yadda sai da su ka yi da gaske kafin abubuwa su ka fara daidaita
Sakataren APC Mai Mala Boni ya ce don haka jam’iyyar APC ta himmantu ga kare nasarar da ta yi saboda kar PDP ta mayar da hannun agogo baya a matakin jahohi
Sauran jam’iyyu ma irinsu PRP sun ce lalla za a dama da su a zaben gwamnonin
Dan takarar gwamnan jahar Bauchi karkashin PRP Furfesa Ali Pate ya yi zargin cewa ana wani abu shigin kama karya a siyasar kasar
Y ace da bukatar a yi koyi da salon siyasarsu
Ga Nasiru Adamu Elhikaya da cikakken rahoton:

Dubi ra’ayoyi
Yayin da yakin neman zabe ke dada tsanani a Najeriya, an shiga yada labarai ko jita-jita da zummar yin illa ga abokan karawa
Watakila irin wannan al'amari ne ke neman girgiza jahar Sakkwato, inda aka ce wai kujerar Mai Alfarma za ta yi rawa
Yayin da ake ta yada jita-jita ta kafafen sada zumunta cewa jam’iyyar APC na wani kulle-kullen tube Mai Alfarma Sarkin Musulmi, Alhaji Sa’ad Abubakar Na Biyu daga sarauta muddun jam’iyyar ta APC ta ci zaben gwamnan jahar, jam’iyyar ta APC ta ce wannan zargi da ake ma ta na shirin abin da ake kira, “Sabon Gwamna, Sabon Sarki,” ba gaskiya ba ne
Ta ce an kago ne da zummar sa Mai Alfarma da sauran jama’a su ga bakin APC
Sakataren Jam’iyyar PDP a jahar ta Sakkwato Alhaji Kabiru Aliyu ya ce shirin APC na Sabon Gwamna, Sabon Sarki gaskiya
Ya ce ko a harabar Fadar Mai Alfarma ‘yan APC sun sha cin mutuncin Mai Alfarma ta wajen fadin cewa za a yi Sabon Gwamna, Sabon Sarki
To amma a martaninta, jam’iyyar APC mai adawa a jahar, wadda amma ta yi galaba a zaben Shugaban kasa a jahar, ta karyata wannan zance ta bakin shugabanta na jahar, Alhaji Isa Sadik Achida, wanda ya ce jam’iyyar APC ta na mutunta Mai Alfarma da sarautar Sarkin Musulmi da kuma gidan sarautar baki daya
Ya ce hasali ma ba su da wata niyya ta yi ma wani bita-da-kullin siyasa
Jam’iyyar ta APC ta ce wasu jiga-jigan ‘yan PDP, ciki har da shugaban PDP a jahar, Ibrahim Mil Goma da tunzura jama’a, zargin da ita ma PDP ta ce kazafin siyasa ne kawai
Ga dai Murtara Faruk Sanyinna da cikakken rahoton:

Dubi ra’ayoyi
A yau litinin babbar kotun tarayya dake Kano ta zartar da hukucin rushe dan takarar gwamnan Kano a karkashin Inuwar Jam'iyyar PDP
Daya daga cikin wadanda suka nemi Jam'iyyar ta PDP ta tsayar dasu takarar gwamnan Alh
Ibrahim Ali, shine ya gabatar da karar gaban kotun, yana kalubalantar sahihancin hayar da aka bi wajen tsayar Inginiya Abba Kabir Yusuf a matsayin dan takarar PDP a Kano
A zamanta na yau, kotun ta ayyana zaben fitar da gwani na dantakarar gwamnan Kano da PDP tayi da cewa, baya kan doka dan haka ta umarci Jam'iyyar ta sake zaben cikin sa'o'i 24 daga lokacin bada wannan umarni
Dr
Nasiru Adamu Aliyu, lauya ne mai zaman kansa a Kano, kuma ya yi fashin baki dangane da wannan hukunci na kotu a zantawa da wakilin sashen Hausa Mahmud Ibrahim Kwari yayi da shi


Yanzu haka dai a Najeriya, tun bayan da shugaban kasar Muhammadu Buhari ya bayyana cewa wa'adin mulkinsa a karo na biyu zai kasance mai tsauri, 'yan kasar da masana ke bayyana ra'ayoyinsu mabanbanta
Dubi ra’ayoyi
Yanzu haka dai a Najeriya, tun bayan da shugaban kasar Muhammadu Buhari ya bayyana cewa wa'adin mulkinsa a karo na biyu zai kasance mai tsauri, 'yan kasar da masana ke bayyana ra'ayoyinsu mabanbanta
Kawo yanzu ma wasujama'ar kasar suna kallon kalaman nasa a matsayin kalamai masu tayar da hankali, yayin da a bangare guda wasu kuma suka fahimci inda ya dosa da ma'anar kalaman daidai da tunani ko kuma ra'ayin shugaban a kan abinda yake nufi
Hon Abdullahi Adamu, masanin tattalin arziki, kuma sakataren jam'iyar PDP a jihar Adamawa, ya bayyana yadda suke kallon kalaman na shugaban kasa Buhari
Cikin kwanakin nan dai shugaban Najeriya, yi wasu kalaman da kan jawo martani da kuma cece-kuce
Wai me shugaba Buhari ke nufi da wadannan kalaman nasa? Mr Boss Mustapha sakataren gwamnatin tarayya shi ya jagoranci tawagar 'yan majalisar zartaswa, a lokacin yiwa shugaban kasa murna Inda shugaban yayi wannan bayani
Ga rahoton wakilin shashen Hausa na Muryar Amurka Ibrahim Abdul’Aziz

An yi kira da hukumar zabe ta kasa da ta soke zaben da aka gudanar a jihar Pilato, na 'yan majalisun tarayya da aka gudanar a makon jiya
Dubi ra’ayoyi
An yi kira da hukumar zabe ta kasa da ta soke zaben da aka gudanar a jihar Pilato, na 'yan majalisun tarayya da aka gudanar a makon jiya
Wasu daga cikin 'yan jam’iyyar PDP a shiyyar tsakiyar jihar Pilato sun yi kira ga hukumar zabe da ta soke zaben ‘yan majalisun tarayya a yankin
Kamar yadda jami’in tattara kuri’u a yankin ya gabatar, saboda wasu matsaloli da suka gano a rumfunan zabe guda tara a karamar hukumar Kanam
Hukumar zaben dai ta ayyana cewa jam'iyyar APC ce ta lashe zaben kujerar sanata da na dan majalisa a yankin ba tare da bayyana yadda aka warware matsalolin ba
A halin da ake ciki dai hukumar zaben zata gudanar da zaben sanata a daukacin shiyyar kudancin jihar ta Pilato, da na dan majalisan Jos ta Arewa da Bassa a majalisar tarayya duk daga bangaren jihar Pilato ta Arewa
Ga rahoton wakiliyar sashen Hausa na Muryar Amurka Zainab Babaji


Kungiyar masu masana’antu ta najeriya wato MAN na cikin jerin kungiyyoyin da ke taka muhimmiyar rawa wajen habaka da ci gaban tattalin arziki Najeriya
Baya ga cinikayyar kayayyakin da kamfanonin ‘ya'yan kungiyar ke sarrafawa, haka zalika, kamfanoni na zaman babban ginshikin samar da ayyukan yi ga miliyoyin ‘yan kasa
Alhaji Sani Sale Birnin kudu, shi ne shugaban kungiyar ta masu masana’antu a jihar Kano kuma ya bayyanawa wannan fili ire-iren ababben da suke mafarkin gwamnatin ta samar domin inganta masana’antu
"Babban burin masu masana'antu a arewa su ne, a samar da wutar lantarki, tituna, da hanyar layin dogo da janyo teku zuwa yankin arewa
" Inji Alhaji Sani Hussuini birnin kudu, shugaban reshen jihar Kano kungiyar masu masana’antu ta najeriya
Su ma ‘yan kasuwa da ke hadahadar kayayyakin Blouse na da makamancin wannan muradi ga sabuwa gwamnatin da shugaba Buhari zai kafa nan da watanni biyu masu zuwa
"Fatanmu shi ne, mu 'yan kasuwa mu samu sauki fiye da yadda muke samu, wato mu samu canji (kudaden waje) da sauki
" Inji Alhaji Dayyabu Salisu Sa’adu shugaban riko na kungiyarsu mai kula da yankin arewacin Najeriya

Yayin da ake haramar zaben gwamnoni a ranar Asabar mai zuwa a Najeriya, yanzu haka anja daga a tsakanin jam’iyyar APC da ke mulki da kuma babbar jam’iyyar adawa ta PDP a jihar Adamawa, mahaifar dan takarar shugaban kasa na babbar jam’iyyar adawa Atiku Abubakar
Babbar jam’iyyar adawa ta PDP ce ta lashe zabe a jihar Adamawa a babban zaben shugaban kasa da ya gabata inda ta samu kujerun majalisar wakilai da na dattawa biyu, lamarin da ya kai jam’iyar APC soma daura damara domin tunkarar zaben gwamna da ke tafe
Tuni jam’iyyar ta APC kira wani taron sirri na ganin ba ta rasa kujerar gwamnanta ba a zaben da ke tafe
Dr
Umar Duhu,tsohon shugaban riko ne na jam’iyar ta APC a shiyar arewa maso gabas,ya ce sun dau darasi a yanzu
Da farko dai an danganta faduwar jam’iyyar ta APC a Adamawa da rikicin cikin gida da take fama da shi
Mr
Boss Gida Mustapha sakataren gwamnatin tarayya, ya ce a wannan karon APC za ta kare kujerarta
Kamar 'yan APC,su ma kusoshin babbar jam’iyyar adawa ta PDP na gudanar da nasu tarukan inda suka ce ba za su yi kasa a gwiwa ba
Yanzu dai lokaci ne kawai ke iya tabbatar da yadda za ta kaya a zaben gwamnan
Saurari cikakken rahoton Ibrahim Abdulaziz daga Yola:


Gwamnatin jihar Kaduna a arewa maso yammacin Najeriya, ta ce za ta kafa wani kwamiti wanda zai binciki kisan da aka yi a kananan hukumomin Kajuru da Kachia
Gwamna Malam Nasiru El Rufa’i ne ya bayyana hakan, yayin wata ziyarar jaje da ya kai ga wadanda suka tsira daga harin, wanda aka kai a makon da ya gabata a yankunan biyu
A cewar wata sanarwa dauke da sa hannun mai bai wa gwamnan shawara kan harkar yada labarai, Samuel Aruwan, Gwamna El rufa’i ya kai ziyarar a yankin ne tare da wata tawaga da ta hada har da manyan jami’an tsaro a Karamai
Sanarwar ta kara da cewa, gwamnan ya bayyana cewa, tattara bayanai kan rikicin, na daga cikin hanyoyin da za a iya samar da dawwamamman zaman lafiya a yankunan
Tawagar har ila yau ta kai ziyara inda aka binne 15 daga cikin mutum 40 da aka kashe a hare-haren
Gwamna na El Rufa’i ya yi Allah wadai da hare-haren, inda ya kwatanta wadanda suka kai su a matsayin “marasa Imani
”
Mutane da dama ne ake tararrabin sun mutu, bayan da wani bututun mai ya fashe a kudancin Najeriya a cewar hukumomin kasar
Ajiya Asabar, Kamfanin Dillancin Labarai na Associated a Press ko kuma AP a takaice, ya ruwaito cewa sama da mutum 50 sun bata, kwana guda bayan fashewar, wacce ta auku a yankin ruwan da ake kira Nembe a jihar Bayelsa
Kamfanin Aiteo, wanda shi ke da mallakin bututun man, ya ce babu wanda ya rasa ransa a hadarin
Sai dai wani mai magana da yawun al’umomin yankin, Cif Nengi James- Eriworia, ya fadawa manema labarai cewa, mutane da dama, ciki har da kananan yara sun bata
Ya kara da cewa, hayakin da ya tashi daga fashewar, ya gurbata iska da ruwan yankin da ake ayyukan su, yana mai kira ga gwamnatin Najeriya da ta kawo dauki tare da gudanar da bincike
Kamfanin na Aiteo, ya bayyana cewa wutar ta tashi ne da misalin karfe hudu na safiyar ranar Juma’a, amma ba a samu shawo kanta ba, sai ranar Asabar, inda ya ce, babu wanda ya mutu
Amma, Cif James ya musanta wannan ikrarin da kamfanin ya yi, inda ya ce, har yanzu wutar na ci gaba da ci, kuma akwai fargabar cewa ta rutsa da mutane da dama


Shugaban Najeriya Muhammadu Buhari, wanda ya sake lashe zabe a wa’adi na biyu, ya ce zangon mulkinsa na karshe zai zamanto mai tsauri, kamar yadda rahotanni da dama suka nuna
Buhari ya bayyana hakan ne yayin wani taro na musamman da ya yi da majalisar zartarwarsa a karshen makon nan
Shugaban wanda ya lashe zabe karkashin jam’iyyar APC, ya ce zai tabbata ya cika alkawuran da ya yi naganin tsaro ya tabbata da bunkasa tattalin arzikin kasar tare da yaki da cin hanci da rashawa
Taron ya samu halartar mataimakin shugaban kasa, Farfesa Yemi Osinbajo, shugaban ma’aikatan fadar shugaban kasa, Abba Kyari, Sakataren gwamatin tarayya, Boss Mustapha da ministoci da dama
A ranar Asabar da ta gabata aka gudanar da zaben shugaban kasa a Najeriya, inda Buhari ya doke abokin hamayyarsa, tsohon mataimakin shugaban kasa kuma dan takarar jam’iyyar adawa ta PDP, Atiku Abubakar



Kwamitin zartarwa na Jam’iyyar All Progressive Congress (APC) ya dakatar da gwamnan jihar Imo da takwaran aikinsa na Ogun, Ibikunle Amosun daga jam’iyyar
Rahotanni sun nuna cewa, an yanke shawarar dakatar da gwamnonin biyu a taron kwamitin gudanarwar jam’iyyar, saboda ana zarginsu da yi wa jam’iyyar ta APC zagon kasa
“Rashin tarbiya da rashin nuna biyayya, a lokacin da muka je yakin neman zabe, (Ibekunle) ya sa yara suka rika jifa, sannan yana ta kamfe domin a zabi dan takarar gwamnan wata jam’iyya
” Inji Sakataren walwala a jam’iyyar ta APC na kasa Alhaji Ibrahim Kabiru Masari
Sai dai wani na hannun daman gwamnan Amason Ibekunle mai suna Abdullahi Suleman, ya ce, “tsakani da Allah ni gaskiya ina ganin babu hannunsa a ciki, kuma shi gwamna yana tare da Baba Buhari
”
Shi ma gwamnan jihar Imo Okorocha, an zarge shi ne da laifin yi wa jam’iyya zagon kasa, inda yake goyon bayan wani dan takarar gwamna da ba na APC ba
“An ma yi jinkiri wajen dakatar da shi, ya kamata tun shekara daya da ta gabata a dakatar da shi, Rochas ba amintaccen dan jam’iyya ba ne
”Inji Dr
Ikechi, wanda jigo ne a jam’iyyar ta APC
Sai dai a wata sanarwa da ya rabawa manema labarai, Sakataren yada labaran gwamna Okorocha, Sam Uwuemeodo, ya zargi shugaban jam’iyyar ta APC, Adams Oshiomole da kokarin ruguza jam’iyyar ta APC
Ya kara da cewa, shugaban jam’iyyar ta APC, yana ta kokarin ya ga an muzgunawa yankin kudu amso gabashin Najeriya (da al’umar Igbo suke
)
Saurarin cikakkun rahotannin da Alphonsus da Hassan suka turo mana, wadanda muka hade hancinsu:






Dubi ra’ayoyi
Hukumar bada agajin gaggawa ta kasa tare da hadin gwiwar hukumar tallafawa yan gudun hijira ta Majalisar Dinkin Duniya ta dawo da wasu yan Najeriya 326 daga kasar Libya ta babban filin jiragen sama na Murtala Muhammed dake Legas
Karo na biyu Kenan da a ake dawo da yan Najeriya daga kasar Libya, domin ko a ranar 15 ga watan jiya saida wani jirgi ya mayar da wasu yan Najeriya 150 daga Libya
Alhaji Idris Abubakar Muhammed dake zama babban Jami’in hukumar ta NEMA, wanda ke kula da shiyar Legas yayi karin haske game da yan Najeriyan da aka mayar da su gida
Inda ya ce sun karbi ‘yan Najeriyan ne karkashin wani shiri na gwamnatin tarayyar Najeriya
Aksarin yan Najeriyar da ake dawowa da su dai suna zuwa kasar ta Libya ne da zummar ketarawa zuwa Turai domin samun ingantacciyar rayuwa, abin da kesa wasu rasa rayukansu tun a cikin hamadar sahara, wasu kuma su fada hannun masu fataucinn mutane da cinikin bayi
Yawancin lokuta dai hukumomi na bada shawarwari da kuma daukan matakai na hana kwararan yan gudun hijiran zuwa Turai, amma alamu sun nuna cewar basa jin kira
Domin cikakken bayani saurari rahotan Babangida Jibrin

Dubi ra’ayoyi
Ministan shari’ar Najeriya Abubakar Malami ya ce hanya mafi a’ala ga abokan hamaiya da ba su amince da sakamakon zabe ba shi ne tafiya kotu
Malami na magana ne daidai lokacin da dan takarar babbar jam’iyyar adawa Atiku Abubakar, ya yi watsi da sakamakon zaben da baiyana cewa shi da abokan tafiyar sa za su sanar da matakin da za su dauka na gaba
In za a tuna Atiku dai da ya yi magana a taron manema labaru, ya yi alwashin karbo abun da ya zaiyana da hakkinsa
Minista Malami wanda shi ne mai ba da shawara kan shari’a a tsohuwar jam’iyyar Buhari CPC, ya ce zuwa kotu ba sabon abu ba ne
Da ya ke sharhi kan zaben shugaban JIBWIS Sheikh Abdullahi Bala Lau, ya bukaci duk wadanda ba su samu nasara ba su rungumi kaddara
Da alamu dai musayar bakaken maganganu tsakanin magoya bayan ‘yan siyasa sun yi sauki a wannan karo ba kamar yadda ya faru a 2015 da 2011 ba
Domin karin bayani saurari rahotan Nasiru Adamu El-Hikaya

Dubi ra’ayoyi
Taron masu hannu da shuni da ya gudana a wannan makon a jamhuriyar Nijer domin tattara kudaden yaki da illolin canjin yanayi a yankin sahel, ya samu goyon bayan kudirin kasashen da wasu dubban miliyoyin kudin CFA kafin nan da watanni 6 masu zuwa
Kwanaki biyu aka shafe ana tafka mahawara da nufin ganar da wakilan kungiyoyin kasa da kasa, akan bukatar samun hadin kansu a yakin da kasashen yankin sahel ke shirin kaddamarwa da nufin magance illolin canjin yanayi
A cewar ministan kare muhalli a jamhuriyar Nijar, Almoustapha Garba kwalliya ta biya kudin sabuli
Rashin cika sharudan da aka gindaya a karkashin yarjeniiyoyin kasa da kasa na daga cikin dalilan da ke hanawa kasashe masu tasowa samun tallafin da aka yi musu alkawari, dalili kenan a wannan karon aka kafa wani kwamitin da zai bi diddigin abubuwan da taron ya tsayar inji Kiri Tinao jami’in kungiyar kasashe renon Faransa FRANCOPHONIE
Yawaitar aiyukan ta’addanci da kwararar matasan yankin sahel zuwa ci rani ta barauniyar hanya na daga cikin matsalolin da ake alakantawa da canjin yanayi, dalili Kenan shugabanin kasashen sahel suka dage da neman mafita
Domin cikakken bayani saurari rahotan Sule Muminu Baram

Dubi ra’ayoyi
Bayan karbar takardar shaidar lashe zabe karo na biyu, shugaban Najeriya Muhammadu Buhari ya nanata cewa taken yakin neman zaben sa “NEXT LEVEL” wato mataki na gaba da gwamnatin sa za ta dauka zai tabbata
Matakin kuwa ba mamaki kamar yadda ya ambata ya hada da sanya hannun kowa cikin gwamnatin, da kuma gargadi ga tsokanar abokan hamaiya ko ma jigon 'yan adawa, Atiku Abubaakar da ya ce su na da abu iri daya wato muradin ci gaban Najeriya duk da bambancin ra’ayin da ke tsakanin su
Janar Buba Marwa da ke cikin masu karbar sakamako na shugaba Buhari ya yi karin bayani akan wannan mataki na gaba da ya hada da abin da ba a kammala a baya ba musamman lamarin tsaro
Mutane da a ka zanta da su na fatar samun garambawul a mukaman gwamnatin don kawo mafi kwarewar jami’ai a bangarori daban-daban
Yanzu dai za a jira a ga inda alkiblar gwamnatin za ta karkata gabanin sake rantsar da shugaban a ranar 29 ga watan Mayu


Dubi ra’ayoyi
Kwana daya kenan bayan da shugaba Muhammadu Buhari na Najeriya ya karbi takardar shaidar cin zabe a karo na biyu daga hannun shugaban hukumar zaben kasar Farfesa Mahmud Yakubu
Wannan shine karo na biyar da shugaba Buhari ke samun gagarumin rinjaye a jihar Kano tun bayan da ya fara takarar shugabancin Najeriya a shekara ta 2003
Sai dai duk da haka da dama mutanen Kano sun koka wajen samun ababubuwan da zasu habbaka harkokin tattalin arziki ta bangaren noma da ci gaban masana’antu, da kasuwanci da jihar ta shahara akan su
Wasu matasa sun bayyana mamakin su akan yadda shugaban ya mayar da Kano saniyar ware a cikin shekaru 4 na gwamnatin sa
Suma dai dattawan jihar sun tabbatar da yanayin rashin raba kayayyakin habbaka rayuwar Jama’a daga gwamnatin tarayya karkashin jagorancin shugaba Buhari cikin shekaru 4 baya, musamman idan aka kwatanta da rawar da take takawa wajen nasarar shugaban a fagen zabe
A yayin walimar cin zabe da magoya baya suka yi, shugaban kwamitin yakin neman zabe na shugaba Buhari a jihar Kano
Alhaji Sabo Nanono yayi Karin haske game da lafazin da yayi cewa, yanzu kanawa suke bin shugaba Buhari bashi
Shi kuwa Janar Bashir Salhi Magashi cewa yayi, sun daura damarar ganin Kano ta rabauta da ayyukan gwamnatin Buhari a wannan Karo

Dubi ra’ayoyi
Takaitaccen taron mika takardar shaidar lashe zaben 2019 da shugaban hukumar zaben Najeriya Mahmud Yakubu ya mikawa shugaba Buhari don fara wa’adi na biyu, kuma na karshe a tsarin dokokin Najeriya daga ranar 29 ga watan Mayu
Shugaban dai wanda ya godewa magoya bayan sa, ya kuma yi sauri ya bukaci gujewa murnar da ta wuce kima ko habaici ga abokan hamaiya
Hakanan ya zaiyana zaben a matsayin wanda a ka yi gudanar cikin adalci, inda ya ba da tabbacin ci gaba da aikin yaki da cin hanci da sauran alkawuran kamfen
Shugabannin APC, ‘yan majalisar dokokin tarayya da manyan magoya baya su ka rufawa shugaban baya a taron
Sakataren APC Mai Mala Mala Buni ya zaiyana lashe zaben a matsayin gagarumar nasara ga masu son sauya akalar mulki daga ‘yan jari hujja zuwa talakawa
Jim kadan bayan kammala wannan taro ita ma PDP ta gudanar da taro inda ta yi watsi da sakamakon zaben
Nan ma dan takarar PDP Atiku Abubakar ke kin amincewa da sakamakon da zaiyana cewa ko a gwamnatin soja ba a taba gudanar da zabe marar kan gado irin wannan ba
Atiku ya yi ikirarin cewa daga sanar da sakamakon, Najeriya ta yi asarar Naira biliyan 85 daga masu zuba jari
Jam’iyyar PDP ta ce za ta sanar da matakan da za ta dauka a gaba da kira ga magoya bayan ta su kwantar da hankalain su
Domin cikakken bayani saurari rahotan Nasiru Adamu El-Hikaya

Dubi ra’ayoyi
Bayan da hukumar zaben Najeriya mai zaman kanta INEC ta bayar da sakamakon zaben da ke nuna cewa shugaba Muhammadu Buhari ne ‘yan Najeriya suka sake zaba da kuri’un da suka haura miliyan 15
Hukumar zaben Najeriya INEC ta yi buki a babban dakin taro na kasa da kasa dake babban birnin Abuja, domin mikawa shugaba Muhammadu Buhari da mataimakinsa shaidar lashe zaben da aka yi
Shugaban Najeriya dai da mataimakinsa yanzu zasu jira ranar 29 ga watan Mayu domin a rantsar da su kamar yadda dokar kasa ta tanada
Jawabin da shugaba Buhari ya yi wanda yake cikin nutsuwa da nadama, ya yi kira ga ‘yan kasa su bayar da goyon baya domin Najeriya ta ci gaba
Buhari ya yi na kunshe da abubuwa masu muhimmancin gaske daga alkawurran kawo ci gaba da yaki da cin hanci da rashawa da farfado da tattalin arziki da kuma samar da ayyukan yi
Domin karin bayani kan jawabin shugaba Buhari saurari rahotan Umar Faruk Musa

Dubi ra’ayoyi
Yayin da magoya bayan Jam’iyyar APC ke ci gaba da murnar cin zabe, gamayyar Kungiyoyin kishin al’uma da ci gaban demokaradiyya a Kano sun fitar da sakamakon farko game da yadda zaben shugaban kasa da na ‘yan Majalisar Dokokin Najeriya ya wakana a fadin jihar Kano
A wani taron manema labarai yau laraba, gamayyar kungiyoyin sun yaba da yadda zaben ya gudana babu tarzoma a sassan jihar Kano da kuma yadda galibin masu zabe suka bi doka da oda, amma sunyi tsokaci dangane da wasu al’amura da suka lura dasu kuma suke bukatar kulawar gaggawa gabanin zaben gwamnoni da na ‘yan Majalisun Dokoki na jihohi da zai wakana kasa da makonni biyu masu zuwa
Comrade Mustafa Muhammad, ya nuna takaicinsa kan wasu abubuwa da masu saka ido a zaben suka kula da su, kuma suke bukatar kulawar gaggawa

Hajiya Halima Ben Omar dake zaman sakatariyar kwamitin ta fayyace shawarwarin da kungiyoyin suka fitar a rahotan su domin daukar matakan gyara
Dangane da banbancin dake tsakanin zaben shugaban kasa na shekara ta 2015 da kuma na bana, kungiyoyin kishin al’umar na Kano na cewa nasarar da aka samu a zaben 2015 kamata ya yi a wannan shekarar a samu wadda ta fita, amma maimakon hakan sai koma baya da aka samu
Domin samun cikakken labarin saurari rahotan Mahmud Ibrahim Kwari

Kungiyar bunkasa tattalin arzikin kasashen yankin yammacin Afirka ta ECOWAS ko kuma CEDEAO, da kungiyar tarayyar kasashen Afirka ta AU da kuma Majalisar Dinkin Duniya, sun yi kira ga jam’iyyun siyasa da wadanda ba su gamsu da sakamakon zaben shugaban kasar da aka sanar ba, da su bi hanyar da dokar Najeriya ta shimfida wajen bin kadinsu
Kungiyoyin da Majalisar ta Dinkin Duniya sun bayyana hakan ne a wata sanarwa ta hadin gwiwa da suka fitar gabanin sanar da sakamakon zaben na Najeriya
“Muna kira ga dukkan jam’iyyu da wadanda ke da korafi, da su bi hanyoyin da doka ta shimfida domin bin kadinsu, kamar yadda yake a cikin kundin tsarin mulkin Najeriya, kuma kamar yadda aka rattaba hannu a yarjejeniyar zaman lafiya ta ranar 13 ga watan Fabrariru
” Sanarwar ta nuna
Shugaba Muhammadu Buhari na jam'iyya mai mulki ta APC, ya sake samun wa’adi na biyu na tsawon shekaru hudu bayan da ya samu kuri’u miliyan 15, 191, 847 a zaben da aka yi a ranar 23 ga watan Fabrairu
Shi kuwa babban abokin hamayyarsa, tsohon mataimakin shugaban kasa Atiku Abubakar na jam’iyyar PDP, ya samu kuri’u miliyan 11, 262, 978
Tun kafin a ayyana sakamakon zaben jam’iyyar ta PDP ta ke neman da dakatar da kidayar kuri’un da ake yi, tana mai cewa an tafka magudi a wasu jihohi a lokacin zaben
Amma kiran na PDP bai yi tasiri ba, inda shugaban hukumar zaben Najeriya INEC, Farfesa Mahmood Yakubu, ya ce korafin na PDP bai yi girman da zai sa a soke zaben ba
An sake zaben shugaban Najeriya Muhammadu Buhari, a wani sabon wa’adi na tsawon shekaru hudu, duk da yunkurin da bangaren adawa suka yi, na neman a dakatar da ayyana sakamon zaben
Shugaban hukumar zaben mai zaman kanta ta Najeriya wato (INEC), Prof
Mahmood Yakubu, ya ayyana shugaba Muhammadu Buhari, na jam’iyyar APC a matsayin wanda ya lashe zaben shugaban kasa na 2019 da kuri'u 15,191,847
Abokin hamayyarsa, tsohon mataimakin shugaban kasa, Atiku Abubakar, ya sami kuri’u 11,262,978
Ana sa ran shugaba Buhari zai yi wa jama’ar kasar bayanin samun nasara a hukumance, ko da yake tuni ya riga ya wallafa a shafin Twitter cewa “yana mai alfahri da nasarar da aka cimma
”
A baya, babbar jam’iyyar adawar kasar PDP, ta nemi da a dakatar da kidayar kuri’un, inda ta kafa hujjar cewa an yi arangizon kuri’u ta hanyar jirkita na’urorin tantance masu kada kuri’a
Ko da yake har ya zuwa yanzu, jam’iyyar adawa ta PDPn, ba ta bayyana cewa ko za ta kalubalanci sakamakon zaben ba
A baya, sai da aka dage zaben na Najeriya da tsawon mako guda, sanadiyar abin da hukumar zaben kasar ta bayyana a matsayin wasu matsaloli da aka fuskanta, wajen jigilar kayayyakin zabe

Dubi ra’ayoyi
Taron masu ruwa da tsaki kan kin amincewa da sakamakon zaben Filato ta Arewa ya tashi ba tare da cimma matsaya ba
Biyo bayan kin karbar kuri’u na yankin Kabong da Tudun Wada a zaben Sanata da ‘dan Majalisar Wakilai, hukumar zabe mai zaman kanta ta kasa ta kira taron masu ruwa da tsaki don gano inda matsalar take, amma suka tashi ba tare da gano bakin zaren ba, lamarin day a sanya har yanzu ba’a bayyana sakamakon zaben ba
Kwamishinan hukumar zaben a jahar Filato, Malam Halilu Pai ya shaida wa manema labarai cewa suna kan tattaunawa don warware matsalar kafin su sanar da sakamakon zaben
A cewar daya daga cikin jami'an jam'iyyar PDP, mazabar da ake rikici akanta dake a Jos ta Arewa tana da mutanen da aka yiwa rijista har dubu 92, kuma an kawo kuri'u dubu 31, wanda hakan ya sa mutane ke tambayar tayaya hakan ta faru? Kuma ba a bayyana sakamakon wanda ya samu nasara ba

Hotunan zaben 2019
Dubi ra’ayoyi
Jami'iyar APC a jihar Adamawa taki amincewa da sakamakon zaben shugaban kasa a jihar da ya bayyana dan takarar PDP Atiku Abubakar a matsayin wanda ya lashe kuru'u masu yawa a jihar, lamarin da ya haddasa rikici tsakanin shugabannin APC a jihar ta Adamawa
Bayan da jam'iyar APC ta sha kashi a jihar Adamawa a zabukan da aka gudanar ta kuma rasa wasu kujerunta na wakilai da kuma na dattawa, yanzu haka an fara zargin wasu kusoshin jam'iyar da cin amana, musamman shugabancin jam'iyar na jihar, zargin da shugabanin na APC ke karyatawa
Dr Mahmud Halilu Ahmad, daya daga cikin 'yan kwamitin kamfen Buhari yace su basu yi mamaki ba, domin a cewar sa daman sun dade suna zargin akwai masu zagon kasa a cikin shugabanin jam'iyar ta APC, da hakan ya yi sanadiyar fadiwar jami'iyar
To sai dai shima gwamnan jihar, Senata Muhammad Bindow Umaru Jibrilla,ta bakin kwamishinan yada labaran jihar Ahmad Sajoh ,yace ba haka zancen yake ba
To ko gaskiya ne cewa da hannun shugabanin jam'iyar a fadiwar da APCn ta yi, Ahmad Lawal shine sakataren tsare tsare na jam'iyar APC a Adamawa ya mana karin haske
Yanzu dai lokaci ne kawai ke iya tabbatar da yadda zata kaya a zaben gwaman da na yan majalisar dokokin jihar dake tafe
Saurari rahoton Ibrahim Abdul'Aziz


Dubi ra’ayoyi
Yayin da ake cigaba da tattara sakamakon zaben Shugaban kasar Najeriya, zuwa yanzu Shugaba mai ci, Muhammadu Buhari, ya sha gaban Alhaji Atiku Abubakar, babban mai kalubalantarsa na babbar jam'iyyar adawa ta PDP
Sakamako na farko-farko a zaben Shugaban kasar Najeriya, na nuna cewa Shugaba mai ci Muhammadu Buhari ga kan gaba, to amma babbar jam’iyyar adawa ta yi watsi da sakamakon, da cewa mara sahihanci ne kuma ba abin amincewa ba ne
Hukumar Zaben Najeriya Mai Zaman Kanta (INEC), jiya Litini, ta bayyana cewa Buhari ya ci zabe a jahohi a kalla shida, a yayin da shi kuma babban mai kalubalantarsa Atiku Abubaka ya ci na babban Birnin Tarayya Abuja
Ciyaman din jam’iyyar PDP ta su Atiku, Uche Secondus, ya ce jam’iyyarsu ta gano wasu “magudi” da aka yi a jahar Nasarawa da kuma birnin Tarayya Abuja
Da ya ke magana a wani taron manema labarai a Abujan, Secondus ya yi zargin cewa gwamnatin Buhari ta hada baki da hukumar zabe ta INEC wajen yin cogen sakamakon runfunan zabe a fadin kasar
Secondus ya ce PDP na da abin da ya kira “sakamako na ainihi” daga runfunan zabe na fadin kasar
An gudanar da zabe ranar Asabar a dukkannin jahohi 36 da kuma birnin taryyar Najeriya, Abuja, ko da yake hukumar zabe ta INEC ta dage zabe a wasu wuraren da abin ya zo da tangarda
Masana a fannin kididdiga a Najeriya, sun fara tsokaci kan sakamakon zaben shugaban kasar da aka fara gabatarwa a hukumar zabe ta INEC da ke Abuja, babban birnin kasar
A jiya Litinin aka fara tattarawa tare da sanar da sakamakon zabukan wasu jihohi, inda ya zuwa daren jiya jihohi 11 suka gabatar da sakamakonsu da kuma birnin Abuja
“Yawanci kashi 25 ne kadai cikin wadannan jihohi suka jefa kuri’a, wasu kashi 27
” Inji Dr
Sadiq Umar masani a fannin kididdiga, wand aya koka da karancin masu fita kada kuri'a
Daga cikin jihohin da suka gabatar da sakamakonsu, akwai Abia, Ekiti, Ebonyi da dai sauransu inda shugaba mai ci Muhammadu Buhari na jam’iyyar APC ya ke gaba da kuri’u sama da dubu 400
A jiya shugaban hukumar zaben ta INEC, Farfesa Mahmood Yakubu, ya dage sauraren karbar sakamakon zuwa yau Talata inda za a fara da misalin karfe 10 na Safiya
A lokacin dage zaman, Farfesa Yabuku ya yi fatan za a kammala gabatar da sakamakon daukacin jihohin a yau Talata, inda za a ci gaba da jihar Pilato
Saurari cikakkiyar tattaunawar Nasiru Adamu El Hikaya da Dr
Sadiq Umar:


Gwamnan jihar Nasarawa, Umaru Tanko Al Makura da tsohon gwamman jihar, Sanata Abdullahi Adamu, sun lashe kujerun sanata a zaben da aka gudanar a ranar Asabar, a cewar hukumar zaben jihar ta INEC
Jami’in tattara kuri’u a hukumar ta INEC, Farfesa Muhammad Kida ne ya bayyana sakamakon zaben
Al Makura ya samu kuri’u 113, 156 karkashin jam’iyyar APC a mazabar shiyyar kudancin jihar, wanda hakan ya ba shi damar kayar da abokin hamayyarsa, Suleman Adokwe na PDP, wanda ya samu kuri’u 104,595
“Alhaji Al Makura Umaru Tanko na jam’iyyar APC, wanda ya cika duk ka’idojin da doka ta tanada, sannan ya samu kuri’u masu rinjaye, ya zama wanda aka ayyana a matsayin wanda ya lashe zaben
” Inji Kida
Sannan a daya bangaren kuma, hukumar ta INEC ta ayyana Sanata Abdullahi Adamu na jam’iyyar APC a matsayin wanda ya lashe zaben Sanata na shiyyar yammcin jihar ta Nasarawa
Adamu ya samu kuri’u 115, 298, inda ya doke abokin hamayyarsa Bala Ahmad na jam’iyyar PDP wanda ya samu kuri’u 85,615
A can jihar Pilato kuwa, jami’in tattara sakamakon zaben jihar a hukumar zaben ta INEC, Farfesa Richard Anande, ya bayyana cewa sakamakon zaben shugaban kasar da aka tattaro daga kananan hukumomi 17, sun nuna cewa, jam’iyyar PDP ta samu kuri’u 548,665 yayin da APC ta samu 468, 555
Saurari cikakken rahoton Zainab Babaji daga Jos:




Kamar sauran jihohi yanzu haka,an samu sakamakon zaben shugaban kasa da na 'yan majalisun kasa a jihar Adamawa, jihar da dan takarar babbar jam’iyar adawa ta PDP Atiku Abubakar ya fito
Jam’iyar ta PDP ita ta samu galaba akan jam’iyar APC da ke mulki a jihar da kuma Najeriya
A sakamakon zaben jihar Adamawan, jami’in ba da sakamakon zaben, Farfesa Andrew Haruna, ya bayyana jam’iyar PDP da cewa ita ke kan gaba da kuri’u mafi rinjaye inda dan takarar babbar jam’iyar PDP Atiku Abubakar ya samu kuri’u 410,266
Sai dai wakilin jam’iyar APC, a wajen karbar sakamakon, wanda ma shi ne shugaban jam’iyyar a shiyyar arewa maso gabas, Kwamared Mustapha Salihu, ya ki ya rattaba hannu akan sakamakon zaben
Sakamakon na Adamawa dai ya zo wa wasu da mamaki, kasancewar jam’iyyar APC ke mulki a jihar kuma ta rasa wasu kujerun majalisar wakilanta da kuma na dattawa, wanda kuma lokaci ne kawai ke iya tabbatar da yadda za ta kaya a zaben gwamna da ke tafe
Saurari cikakken rahoton Ibrahim Abdulaziz:

Ga dukan alamu, harkokin tsaro a jihar Rivers na neman rikitar da harkokin zabe a yankin da kuma sakamakon sa, sanadiyyar kashe-kashe da jikkata mutane da dama da wasu ‘yan bangar siyasa suka yi, abinda ya kara munana harkokin tsaro
Dubi ra’ayoyi
Ga dukan alamu, harkokin tsaro a jihar Rivers na neman rikitar da harkokin zabe a yankin da kuma sakamakon sa, sanadiyyar kashe-kashe da jikkata mutane da dama da wasu ‘yan bangar siyasa suka yi, abinda ya kara munana harkokin tsaro
Wasu rahotanni sun nuna cewa sojoji sun kusa karbe harkokin tsaro a yankin na jihar Rivers, ko da yake alkaluman da hukumomi ke bayyanawa na wadanda suka mutu basu wuce mutane 9 ba, wasu da suka shaida lamarin sun ce wadanda suka mutu zasu kai akalla mutane 40
Wani mazaunin yankin da ya so a sakaya sunan sa, ya ce an yi zabe amma ya bar baya da kura
A wasu wuraren ma ba a yi zaben ba sakamakon musayar wutar da ta aka yi tsakanin sojoji da wasu ‘yan bindiga
Ya kuma tabbatar da cewa wadanda suka mutu sun kai talatin da wani abu
Kawo yanzu dai bayanai sun tabbatar da cewa jama’a tare da iyalan su na ci gaba da yin kaura daga wadannan sassan dake fama da matsalar tsaro a jihar Rivers, kamar irin su karamar hukumar Bonny, da kuma yankin Ogoni
Bayan haka kuma mutane da dama na zargin cewa rundunonin tsaro sun gaza
Wata mata da ta bayyana sunan ta a matsayin Juliet Jack daga garin Abonnema, ta ce har da jami'in soja cikin wadanda aka kashe kuma an baza sojoji yanzu haka a cikin garin abinda ya tadawa jama’a hankali sosai, ta kuma yi kira ga gwamnatin tarayya akan ta janye sojoji daga wannan yankin don a sami zaman lafiya
Mr
Nnamdi Imoni, kakakin rundunar ‘yan sandan jihar Rivers, ya ce sun iya kwantar da kurar da ta tashi kuma an sami wadanda suka yi yinkurin sace akwatin zabe abin da ya yi sanadiyar mutuwar wani soja
Duk da cewa ba a kammala kirga sakamakon zaben jihar ba a lokacin wannan rahoton, mai magana da yawun hukumar zaben jihar Rivers, Mr
Iduwan Inobo ya ce kimanin kananan hukumomi 9 ne za a sake gudanar da zabe sakamakon rikicin da ya barke a yankunan
Haka zalika a jihar Akwa Ibom, a yankin na Niger Delta, bayanai na cewa jami’an tsaro na can na sintiri na ko ta kwana, ganin yadda bangarori biyu na jihar ke ci gaba da jayayya akan sakamakon zabe
Ga karin bayani cikin sauti daga Lamido Abubakar Sokoto


Dubi ra’ayoyi
Hukumar zaben Jihar Neja a Najeriya ta ce an sami nasarar kubutar da ma’aikatan ta na wucin gadi daga wasu da ake zaton barayi masu garkuwa da mutane ne da suka so yin awon gaba da su a jihar a lokacin aikin zaben shugaban kasa da na ‘yan majalissu
Bayanai sun nuna cewa lamarin ya auku ne a yankin Kundu, dake karamar hukumar Rafi a lokacin da jami’an hukumar zaben suka je aikin zabe, al’amarin da ya haddasa rashin gudanar da zabe a rumfuna guda biyu dake wannan yankin, a cewar kwamishinan zaben jihar Neja, Farfesa Samuel Ogu, a lokacin da yake yi wa manema labarai bayani
Malam Ibrahim Abare, shi ne jami’in yada labaran hukumar zaben jihar ya ce, matsalar tsaron da aka samu a yankin ta shafi aikin da ya kamata su yi amma yanzu dai suna jiran hukuncin da babban Ofishin su na Abuja zai yanke
Ya kuma tabbatar da cewa akwatunan da aka sace babu komai a cikin su kuma an kwato su
Haka kuma yinkurin sace jami’an bai yi nasara ba
Kwamishinan ‘yan sandan jihar Ibrahim Sabo, ya ce sun tarwatsa wani shirin hana yin zabe a wasu wurare da wasu bata gari suka so yi a kananan hukumomin Magama da Lapai, ya kuma ce sun sami nasarar damke wani mutum daya da ya sungumi akwatin zabe a garin Kuchi dake yankin karamar hukumar Lapai
Ya zuwa yanzu dai hukumar zaben jihar Neja ta ce jam’iyyar APC ce ta lashe zaben ‘yan majalissar dattawa guda 3
Amma shugaban jam’iyyar adawa ta PDP, barista Tanko Beji, ya ce har yanzu ba a san maci tuwo ba sai miya ta kare
Wannan dai na zuwa ne a yayinda hukumar zaben kasa ke tattara alkaluman da aka bata na sakamakon zaben shugaban kasa da na ‘yan majalissa
Ga karin bayani cikin sauti


Dubi ra’ayoyi
A yayinda a wasu jihohin Najeriya aka fara bayyana sakamakon zabe a wasu kuma ana ci gaba da tattara alkaluman don sanarwa jama’a irin gwanayen da suka zaba su shugabance su har tsawon shekaru 4
Alhaji Shettima Kakabe shugaban jam’iyyar PDP a birnin Maiduguri, ya zargi jam’iyyar APC da sayen kuri’ar mata
A hirar su da wakilin muryar Amurka Haruna Dauda Biu, Kakabe ya ce yunwa ce ta addabi mata da sauran jama’a shi ya sa suka saida kuri’un su, idan ba don haka ba, da APC ba ta kai labari ba
Shi kuma wakilin APC wajen tattara alkaluman zabe a Maiduguri, Alhaji Aliyu Usman Alkali, ya ce wannan zargin ba gaskiya ba ne kuma idan wani yana da shaida sai ya fito da ita
Garba Usman Sadiq, shugaban hukumar tattara alkaluman zabe na birnin Maiduguri ya tabbatar da cewa akwai wuraren da aka sami kuskure wajen hada alkaluman zabe daga bangaren jami’an zaben, amma ya yayi imanin cewa ba da gangan aka yi wannan kuskuren ba kuma an riga an yi gyaran da ya kamata
A yanzu haka dai hukumar zabe mai zaman kanta INEC ta kasa a ke jira ta fidda sakamakon ta a hukumance
Ga karin bayani cikin sauti


Dubi ra’ayoyi
Jam’iyyar APC dake mulki ta sha da kyar a hannun babbar jam’iyyar adawa ta PDP a zaben majalisar dattawa da na wakilai da aka yi a jihar Adamawa
Jam’iyyar APC ita ke da kujeru uku na majalisar dattawa da kuma kujeru takwas a majalisar wakilai
‘Yar majalisar dattawa tilo daga arewa, Sanata Binta Masi Garba, ta fadi kujerar ta yayinda wani matashi kuma dan takarar jam’iyyar adawa ta PDP Mr
Ishaku Elijah Cliff ya lashe da kuri'u dubu saba’in da tara da dari uku da talatin da bakwai
Farfesa Mamman Baba Ardo na jami'ar kimiya da fasaha ta Mautech shi ne ya bayyana sakamakon zaben
Ya zuwa yanzu, wasu ‘yan majalisar wakilai na jam’iyyar APC sun rasa kujerun su ga babbar jam’iyyar adawa ta PDP a jihar Adamawa bisa sakamakon da aka bada
Ga karin bayani cikin sauti

Dubi ra’ayoyi
A wani taron manema labarai da ta kira yau a birnin tarayya Abuja, cibiyar raya demokradiyya da cigaba, wato Center for Democracy and Development, ta koka bisa yadda mutane da yawa suka zama malaman zabe ta kafar yanar gizo
Da ya ke yiwa Muryar Amurka karin bayani jim kadan bayan taron, wakili a cibiyar Dr
Abubakar Kari, ya ce illar yada sakamakon zabe na bogi shine ko da na gaskiyar ya fito ba lallai mutane su amince da shi ba
Dr
Kari ya ce ko da yake hukumar zabe kadai ke da alhakin bayyana sakamakon zabe, jan kafar da ta keyi ya sa wasu mutane ke yin riga malam masallaci
A cewar Dr
Sani Adam Abdullah, wasu lokutan kafafen yanar gizo na kawo illa bisa yadda wasu ke amfani da su wajen watsa bayanan bogi
Irin wannan matsalar ce ta sa kasashe irin su Zimbabwe da Congo a kwanakin baya suka toshe kafafen yanar gizo lokacin da suka gudanar da zaben su

Hukumar zaben Najeriya ta bude dakin karba da gabatar da sakamkon zaben shugaban kasa a hukumance daga dakin taro na kasa da kasa da ke Abuja
Shugaban hukumar, Farfesa Mahmud Yakubu ya bude dandalin sauraron sakamakon da bayyana cewa jami’an kawo sakamakon daga jihohi na kan hanyar shigowa Abuja don haka za a dakatar da fara fadar sakamakon zuwa karfe 11 na yau Litinin
Haka nan shugaban ya fadi dokokin shiga dakin sauraron sakamakon da su ka hada da samun shaidar tantancewa ta izinin shiga
Kwamishinan wayar da kan masu kada kuri’a, Muhammad Haruna ya yi bayanai kan kalubale da matakan da hukumar ta dauka kan sassan da a ka samu rikici ko rashin tsaro da ya kawo akasi a lamuran zaben
Da alamun sakamakon zaben na karshe zai iya kai wa Talata ko zuwa sanyin safiyar Laraba in an kwatanta da yadda lamarin ya kasance a 2015
Saurari cikakken rahoton Nasiru Adamu El Hikaya:

Rahotanni daga Najeriya na cewa wasu da ba a san ko su waye ba, sun yi awon gaba da Kakakin kwamitin yakin neman zaben dan takarar shugaba kasa na jam'iyyar PDP, Injiniya Buba Galadima
Da yammacin jiya Lahadi ne labari ya yadu cewa jami'an tsaro na farin kaya wato DSS, sun je gidan Galadima suka kama shi
Uwargidan Buba Galadima, Hajiya Fanna, ta ce a jiya Lahadi, mijinta na zaune a wajen kafin lamarin ya faru
"Gaskiya ne (an kama shi) da yana zaune ne a gindin bishiya suna hira da wasu mutane, sai kuma suka fita masallaci inda suke salla, shi ne wata mota ta zo ta wuce wacce ba ta da lamba da mutum hudu a ciki
"
Ta kara da cewa, "sai suka wuce, sai suka sake dawowa suka yi gaba suka tsaya, sai ya (Buba Galadima) ce shi bai yarda da masu motar can ba, sai kawai na ji an ce an kama shi
" Inji Hajiya Fanna
Sai dai hukumar tsaron farin kaya ta DSS, ta musanta cewa ita ta kama shi
"DSS ba ta kama Buba Galadima ba, kafafen yada labarai suna ta neman bayani daga wurinmu, amma matsayarmu ita ce ba mu muka kama Buba Galdima ba
" Inji Kakakin hukumar at DSS, Peter Afonanya
Kakakin rundunar 'yan sandan Najeriya, Frank Mba, ya fadawa Muryar Amurka cewa ba su da masaniya kan wanda ya kama Buba Galadima
Shi dai Buba Galadima, ya kasance daya daga cikin mutanen da ke yawan sukar lamirinr gwamnati mai ci ta Shugaba Muhammadu Buhari
Saurari cikakken rahoton Medina Dauda daga Abuja:




Dubi ra’ayoyi
Yanzu haka ana ci gaba da kidayar kuri'un da aka jefa a ranar Asabar a zaben shugaban kasa da na 'yan majalisun a Najeriya
'Yan Najeriya sun ci gaba da jiran sakamakon zabe tun daga jiya Lahadi yayin da aka ci gaba da kidayar kuri’un zaben shugaban kasar, inda 'yan takara suka yi matukar fafatawa
An ci gaba da yin zaben a gurare kadan a wasu yankuna, sannan hukumar zaben Najeriya mai zaman kanta (wato INEC a takaice) ta ce za ta sake saka ranakun da za’a sake zabe a wasu bangarorin jihohin Legas, Rivers da kuma Anambra, inda aka samu matsalolin jefa kuri’a a ranar Asabar
Ba a bayyana hakikanin wuraren da abin ya shafa ba
Wakilin Muryar Amurka, na sashen English to Africa, Peter Clottey, da ke Abuja, ya rawaito cewa hukumar zabe ta INEC, ta tsayar da yau Litinin a matsayin ranar da za ta fara bayyana sakamakon zaben
Tuni Shugaba mai ci Muhammadu Buhari, da Babban abokin adawarsa Atiku Abubakar, kowannensu ya fara hasashen samun nasara
Wani hadimin shugaba Buhari, Bashir Ahmad, ya aika da sakon Twitter a jiya Lahadi da safe yana cewa "ina kwananku ‘yan Najeriya, wannan karon ma godiya gare ku da kuka sake zabar shugaba Muhammadu Buhari jiya Asabar
Tuni sakamako ya fara fitowa, kuma sun nuna an yi galaba matuka
Mafiya yawan masu kada kuri'a sun zabi Buhari, shugaba Muhammadu Buhari kuma ya kama hanyar nasara
"
Abubakar na jam’iyyar PDP ya ce, su na samun nasara a wurare da dama, ciki har da birnin Legas, kuma Abubakar ya fitar da wata sanarwa yana cewa “saura kadan mu fita daga kangi da muka shiga na shekaru 4 ya zo karshe don haka tare za mu yi aiki domin ciyar da kasarmu gaba


Dubi ra’ayoyi
Hukumomin zabe a Najeriya suna can suna ci gaba da tattara bayanan kuri’un da aka jefa a babban zaben shugaban kasa da na ‘yan majalisun tarayyar da aka gudanar a kasar jiya Asabar
Zaben na jiya ya fuskanci hatsaniya da tashe-tashen hankula a wasu sassa na jihohin arewa-maso-gabas da ma wasu wurare a kudancin kasar
Jim kadan kafin a soma jefa kuri’un ne aka ji karar harbe-harbe suna tashi a wasu sassa na garin Maidugurin jihar Borno dake can arewa-maso-gabascin Nigeria kuma, bayan da suka musanta labarin harin da farko, daga baya hukumomin tsaron na Nigeria sun fito sun amsa cewa lalle wasu mayakan Boko Haram ne suka yi yunkurin kutsowa zuwa cikin garin na Maiduguri, inda suka rinka harbe-harbe
Amma dai duk da wannan kalubalan da aka samu, dukkan alamu na nuna cewa an samu nasarar shiryawa da kuma gudanar da zaben ba tare da wasu manyan matsaloli ba
Rahotanni sun bayyana cewa wasu 'yan bindiga da ba’a san ko su wanene ba, sun hallaka wasu wakilan zabe a jihar Taraba
Dubi ra’ayoyi
Rahotanni sun bayyana cewa wasu 'yan bindiga da ba’a san ko su wanene ba, sun hallaka wasu wakilan zabe a jihar Taraba
Rahotanni sun bayyana cewa wasu 'yan bindiga da ba’a san ko su wanene ba, sun hallaka wasu wakilan zabe wato "Agents" na jam’iyar APC a jihar Taraba, ciki harda wani na hannun daman dan takarar gwamna na jam’iyar APC Sani Abubakar Danladi
Kuma an yi musu kwantar bauna ne, lokacin da suke raka sakamakon zabe zuwa cibiyar hada sakamakon watau "Collection Centre" na mazabar Amar, dake cikin karamar hukumar Karim Lamido, a arewacin jihar
Mr Aron Arthimas dake zama kakakin jam’iyar APC a jihar, ya ce sun kadu da wannan tashin hankalin
To sai dai kuma, kawo yanzu rundunan 'yan sandan jihar Taraban, ta bakin kakakinta David Misal, ta ce ba zata kyale ba
Kawo yanzu haka ma dai ana cigaba da hada hancin sakamakon zaben dake fitowa daga kananan hukumomi, yayin da sai a yau ne za’a gudanar da zaben a wasu yankuna na jihar Taraba, sakamakon tangardar da aka samu a jiya
Domin cikakken bayani saurari rahotan Ibrahim Abdul'aziz

Rahotanni daga jihar Taraba na cewa akwai wasu yankuna na kudancin jihar da ba’a gudanar da zabe ba, lamarin da ya tayar da hankulan al’ummomin yankunan
Dubi ra’ayoyi
Rahotanni daga jihar Taraba na cewa akwai wasu yankuna na kudancin jihar da ba’a gudanar da zabe ba, lamarin da ya tayar da hankulan al’ummomin yankunan
Rahotanni daga jihar Taraba na cewa akwai wasu yankuna na kudancin jihar da ba a gudanar da zabe ba, lamarin da ya tada hankulan al’ummomin da abin ya shafa
Kamar yadda al’ummar wasu yankunan kananan hukumomin Wukari da Takum dake zama mahaifar gwamnan jihar Taraban ke cewa, kawo zuwa cikin dare akwai wasu wuraren da ba’a gudanar da zaben ba, lamarin da al’ummun ke dangantawa da yunkurin magudin zabe
Yankin Chinkai na Wukari na cikin wuraren da ba’a yi zabe ba, kuma kawo yanzu suka ce basu san makomarsu ba, gama dai ta bakin wani mazaunin garin
Cikin garin Wukari ma dai an dan samu hatsaniya kan matsugunin wani akwati, lamarin da ya kai jami’an tsaro dauke akwatin zuwa ofishin 'yan sanda, kamar yadda wannan mazaunin garin Wukarin yayi Karin haske
Na dai ta kokarin ji daga bakin kwamishinan hukumar zabe ta INEC a jihar kan wadannan matsaloli, to amma haka ta bata cimma ruwa ba, koda yake daya daga cikin jami’an dake hulda da jama’a a hukumar Mr Marvin Mathias, yace suna sane da batun na cikin garin Wukarin, amma zasu bincika game da na sauran yankunan
Ya dai zuwa lokacin hada wannan rahoto gwamnan jihar Taraba Akitet Darius Dickson Isiyaku, shi da wasu jami’an gwamnatin jihar duk sun tare a Takum game da wannan zabe, ya yin da tuni aka soma hada hancin sakamakon zaben wasu yankuna
Wakilin Muryar Amurka Ibrahim Abdul’Aziz

Dubi ra’ayoyi
Hukumar EFCC shiyyar arewa maso gabas mai shelkwatar a garin Gombe ta kama shugaban karamar hukumar Dukku tare da kansila da suke jihar Gombe bisa laifin sayen kuri’a a zaben shugaban kasa da na ‘yan majalisun tarayya da aka gudanar a yau Asabar 23 ga watan Faburairu 2019
Mai Magana da yawun hukumar zabe na jihar, Mallam Bello Bajoga ya bayyana hakan ne a wata tattaunawa da ya yi da wakilin sashen Hausa na Muryar Amurka Abdulwahab Muhammada ta wayar tarho
Mallam Bello Bajoga yace ganin irin abubuwa da suka faru a baya, hukumar ta bukaci duk wanda ya samu labaran suka shafin sayen kuri’a ko dillancin sa ko kuma bada toshiyar baki ya kawo mata, domin daukar mataki da ya dace a kan duk wanda aka same shi da aikata wannan laifi
Ya kara da cewa a yau da ake zabe ne aka kira jami’an hukumar aka tsegunta musu cewa wasu na sayar da kuri’a, yace jami’an nasu basu yi kasa a gwiwa ba suke je garin da ake wannan aiki
Mallam Bello ya fadawa Muryar Amurka cewa jmi’an hukumar zaben sun kama mutanen dumu-dumu suna wannan danyen aiki
Yace tuni sun kama kasilar da ake zargin sa da bada kudi kana sun gayyaci shugaban karamar Dukku da ake sayar da kuri’ar kuma suna tsare a hannun hukuma domin gudanar da bincike a kan alakar su da kuma rawar da suka taka a wannan abu
Bello Bajoga yace akwai wasu kame-kame da suka yi a jihar Gombe da baki dayan shiyyar arewa maso gabashin Najeriya
Ga hirar Abdulwahab Mohammed ya yi da mai Magana da yawun hukumar INEC a Gombe:

Dubi ra’ayoyi
Dimbin magoya bayan shugaban kasa Muhammadu Buhari kuma dan takarar shugaban kasa a jami'iyyar APC sun bayyana matukar farin cikin su da nasara ya yi a mazabar abokin karawarsa dan takarar PDP Atiku ABubakar
Bayan kirga kuri'a a runfar zaben Atiku ta Ajiya Unit 012, shugaba Buhari ya samu kuru'u 186, yayin da madugun 'yan adawan Atiku Abubakar ya samu kuru'u 167
Ratar kuru'u 19 ya baiwa shugaba Buhari na APC nasara a wurin
To ko yaya jam’iyar PDP ta ji da wannan kaye a runfar ta Atiku? Alhaji Yahyaji Gombi wakilin jam’iyar PDP a wannan runfar ya tattauna da Muryar Amurka
Yanzu dai ana cigaba da hada hancin sakamakon zaben da aka yi,zuwa shedikwatar hukumar zabe na jihohin biyu

Ga dai Ibrahim Abduaziz da karin bayani a cikin wannan rahoto:


Shugaban kasar Najeriya Muhammadu Buhari na daga cikin mutanen farko da suka kada kuri’unsu a garinsa na haihuwa Daura, lokacin da aka bude runfunan zabe a yau Asabar
Dubi ra’ayoyi
Shugaban kasar Najeriya Muhammadu Buhari na daga cikin mutanen farko da suka kada kuri’unsu a garinsa na haihuwa Daura, lokacin da aka bude runfunan zabe a yau Asabar
‘Yan sa’o’i kafin a fara kad’a kuri’u, an ji ‘karar fashewar wani abu a garin Maiduguri dake Arewa maso Gabashin Najeriya
Sai dai ba a tabbatar da abin da ya haifar da fashewar ba cikin gaggawa, amma mayakan kungiyar Boko Haram sun sha kai hare-hare a garin Maiduguri
A can wani garin dake Arewa maso Gabashin Najeriyar, Geidam, kamfanin dillancin labarai na Reuters ya bayar da rahotannin wasu hare-hare daga masu tsatsaurin ra’ayi a yau Asabar, lamarin da ya tilastawa iyalai barin gidajensu
Daya daga cikin ‘yan garin da yake Magana ta wayar talho da Reuters ya ce “
” Ya ci gaba da cewa yanzu haka muna cikin daji muna ta gudu
Jiya Juma’a shugaba Buhari ya ce za a samar da tsaro a dukkannin rumfunan zabe
A wani jawabi da yayi wanda aka nuna ta talabijin a fadin kasar, Shugaba Buhari ya ce an dauki matakan tsaro a fadin kasar don zaben, ya kuma tabbatar da cewa mutane zasu kada kuri’a ba tare da wata fargaba ba
Rikicin siyasa na zafafa a kasar yayin da ‘yan Najeriya ke shirin zaben sabon shugaban kasa da ‘yan majalissu
A lokacin yakin neman zaben su, jam’iyyar APC ta shugaba Buhari da babbar jam’iyyar adawa ta PDP sun zargi juna da yinkurin yin magudi don canza sakamakon zabe
Dubi ra’ayoyi
An kammal babban zaben Najeriya da aka gudana a yau 23 ga watan Faburairun shekarar 2019, cikin lumana a babban birnin tarayya inda manyan ‘yan takara ke da dimbin magoya baya
Zabe ya gudana a babban birnin Najeriya Abuja cikin lumana inda mutane maza da mata su ka fito don kada kuru’unsu tun bude runfunan zabe da yawanci a ka fara daga ka’idar karfe 8 na safe
Masu zaben sun fi mai da hankali ne a kan manyan ‘yan takara biyu da suka hada da Muhammadu Buhari na APC da Atiku Abubakar na PDP, shi ko wakilin jami'iyyar ADC a mazabar Wuse 2, ya ce dan takararsu Dr
Obadiah Mailafiya ba zai yi tasiri ba don bai yi kamfen ba
Wasu masu kada kuri’a da suka kammala zabe, sun ce suna fatar gwanayensu zasu yi nasara
A dakin nazarin zaben na cibiyar dimokradiyya ta Afrika, Dr
Kole Shettima ya bayyana abun da su ka lura da shi da ba kalubale mai yawa
Bayan kammala zaben, hankali zai koma babban dakin taro

Dubi ra’ayoyi
A Jihohin Kano da Jigawa An samu isar Jami’ai da kayayyakin zabe da wuri a wasu mazabu na yankunan jihohin
Rahotanni daga jihohin Kano da Jigawa na nuni da cewa, an fara kada kuri’a a galibin kananan hukumomin dake wajen birnin Kano, amma an samu jinkirin zuwan malaman zabe a kwaryar birni da kewayen Kano, sai dai a jihar Jigawa an bude galibin tashoshin zabe da wuri
An samu isar Jami’ai da kayayyakin zabe da wuri a wasu mazabu na yankunan jihar Kano kuma galibin masu kada kuri’a sun yi sammako a tashoshin zabe, domin da alama dai an samu sauyin da hukumar zaben Najeriya ta kawo game da yanayin jefa kuri’a na bada sakamako mai kyau, la’akari da cewa, tun da sanyin safiya ne wasu jama’a suka samu sukunin kada kuri’ar su
To amma an samu jinkiri a kananan hukumomi na cikin birni kamar Nasarawa da Gwale, koda yake akwai irin wannan yanayi a wasu sassan karamar hukumar Tudunwada da Kiru da sauran su, an kai misali karfe 11 na safe babu kayayyakin aiki a babbar tashar zabe ta Kafin Mai Yaki dake karamar hukumar Kiru
Hon Gambo Saullau shine tsohon shugaban majalisar dokoki ta jihar Kano ya yi tsokaci dangane da wannan yanayi
A yankin mazabar 'yaryasa ta karamar hukumar Tudunwada kuwa matsasa ne suka kaure da hayaniya lokacin da ake kokarin rarraba kayayyakin zaben da misalin karfe 11 da rabi na rana
A jihar Jigawa kuwa rahotanni sun nuna zaben na gudana cikin lumana, bayan da kayayyakin da malaman zabe suka isa galibin tashoshin zabe a kan kari
Mahmud Ibrahim Kwari na dauke da rahoto


Dan takarar babbar jam’iyar adawa ta PDP, kuma tsohon mataimakin shugaban kasa Atiku Abubakar ya kada kuri’ar sa tare da daya daga cikin matansa Titi Atiku Abubakar, a runfar zaben
Dubi ra’ayoyi
Dan takarar babbar jam’iyar adawa ta PDP, kuma tsohon mataimakin shugaban kasa Atiku Abubakar ya kada kuri’ar sa tare da daya daga cikin matansa Titi Atiku Abubakar, a runfar zaben
Kamar sauran sassan Najeriya, a jihar Adamawa ana gudanar da zaben cikin kwanciyar hankali, inda shima dan takarar babbar jam’iyar adawa ta PDP, Atiku Abubakar shima ya kada kuri’arsa
Tun da sanyin safiya ne jama’a suka soma tururuwa zuwa runfunar zaben domin su kada kuri’a, an kuma girke duba jami’an tsaro musamman 'yan sanda da suke shawagi don tabbatar da doka da oda
Kamar sauran masu kada kuri’a shima dan takarar babbar jam’iyar adawa ta PDP, kuma tsohon mataimakin shugaban kasa Atiku Abubakar ya kada kur’ar sa, shi da daya daga cikin matansa Titi Atiku Abubakar, a runfar zaben ta Ajiya Unit 0012, dake cikin Jimeta, a fadar gwamnatin jihar Adamawa, inda ya samu rakiyar magoya bayansa
Muhammad Iliyasu Gamawa na cikin jami’an sa ido na wata jam’iya, ya bayyana yadda aikin ke tafiya ya zuwa yanzu
Kawo yanzu rahotanni daga wasu sassan jihohin Adamawa da Taraba, na cewa an dan samu jinkiri a wasu mazabun, kamar yadda wani ya tabbatar min daga Gindin dorawa a jihar Taraba
A halin yanzu ana ci gaba da kada kuri’a a wasu runfunar zaben dana ziyarta
Wakilin Muryar Amurka, Ibrahim Abdula'ziz

A wata hira da kakakin hukumar zaben Najeriya ta INEC, Aliyu Bello ya yi da wakilin Sashen Hausa na Muryar Amurka, Nasiru Adamu El Hikaya, ya zayyana mai wasu muhimman batutuwa da suka shafi yadda ya kamata masu kada kuri’a su yi zabe
VOA: Karfe nawa za a bude rumfunan zabe kuma karfe nawa za a rufe?
INEC: Za a bude rumfunan zabe da misalin karfe 8 na safe za a ci gaba da hidimar zabe har zuwa karfe 2 na rana
Da karfe biyu, ana son rufe rumfunan zabe, har sai dai idan akwai mutane akan layi, nan ake da dalilin ci gaba da jefa kuri’a har ya zuwa mutum na karshe
Muddin karfe 2 ta samu mutum a wajen layi, bai hau layi ba, ba shi da ikon hawa layi sai dai ya jira zaben gaba
VOA: Da wane yatsa ya kamata mutum ya dangwala kuri’arsa?
INEC: An bukaci duk mai yatsu ya yi amfani da babban yatsansa ya jefa kuri’a, wanda kuma ba shi da babban dan yatsa zai iya amfani da kowanne yatsa a cikin yatsun da Allah ya huwace masa
VOA: Me ke bata kuri’a?
INEC: Duk wanda ya dangwala sama da gida daya a kuri’a daya, kuri’arsa ta lalace ba za ta yi tasiri ba, hakan nan duk wanda aka ba shi kuri’a ya dawo da ita bai dangwala a kowacce gida ba, kuri’ars ba za ta yi amfani ba
Saurari karashen hirar domin samun cikakken bayani:








Daga cikin 'Yan Najeriya sama da mutum miliyan 80 da ake sa ran za su zabe a yau, akwai miliyoyi daga cikinsu da wannan zabe zai zamanto na farko a rayuwarsu musamman ma matasa
Da yawa daga cikin ire-iren wadannan mutane, wadanda galibinsu matasa ne, sun nuna matukar jin dadi kan yadda a karon farko a rayuwarsu, sun samu damar kada kuri’a
“Gaskiya ina jin dadi, ina farin ciki, a matsayi na wacce za ta fara yin zabe a karon farko, zan zabi ra’ayi na zan zabi wanda na ke so a matsayin shugaban kasa
” Inji Asiya Adamu
Mafi aksarin wadannan matasa, ba su kai shekarun da za su kada kuri’a ba a zabukan da suka gabata
“Wannan ne karon na farko da na mallaki katin zabena, kuma na yi shiri zan kada kuri’ata
Ina matukar farin ciki saboda wannan ne karo na farko da zan kada kuri’a” Inji Abdulbasit Umar mai shekaru 22
Ita kuwa Maryam Sa’id Umar wacce ta yi magana da VOA cikin yanayi na annashuwa, cewa ta yi “wannan wata babbar dama ce, a ce ka zabi mutum, kuma a ce mutumin kirki, ka ga ai wannan babbar dama ce
”
Saurari cikakken rahoton Zainab Babaji daga Jos domin jin karin bayani:



Yayin da Najeriya ke gudanar da babban zabenta da ya hada da na shugaban kasa da na ‘yan majalisu, masana na tsokaci kan yadda wannan zabe zai kaya, musamman tsakanin shugaba Muhammadu Buhari da Atiku Abubakar
A cewar masana irinsu Dr
Usman Muhammad, akwai wasu jihohi da idan dan takarar shugaban kasa ya lashe su, za a iya cewa ya dauki hanyar lashe wannan zaben, musamman ma idan ya kalato daga sauran jihohin kasar
“Wannan al’amari sai Allah, amma bisa kididdiga da aka samu, akwai jihohi da idan suka samu galaba akansu, kamar sun samu nasara ne a zaben, sai dai su kalato wasu jihohi haka wadanda ba a rasa ba
” Inji Dr
Muhammad
Ya kara cewa, “jihohin nan sune Kano, Kano tana da jimillar kuri’u miliyan 5
4, Kaduna tana da miliyan 3
9 Legas tana da miliyan 6
5, to ka ga duk jam’iyyar da ta samu galaba ko da na miliyan uku-uku ne a wadannan jihohi, lallai babu shakka ta kama hanyar neman lashe zabe
”
A cewar Dr
Muhammad, sun samu alkaluman wadannda jihohi ne daga hukumar zabe ta INEC
Saurari cikakkiyar hirar da Mhyamud Lalo ya yi da Dr
Usman Muhammad:

Dubi ra’ayoyi
Shugaban hukumar zaben Najeriya Farfesa Mahmud Yakubu ya gabatar da jawabin karshe gabanin gudanar da zaben nan a ranar Asabar din nan
Farfesa Yakubu, wanda ya sake nanata yawan rijistar da a ka raba da masu kada kuri’a miliyan 72 da yawan runfunan zabe, ya ce kowa na da izinin zuwa rumfar zabe da wayar salula ya dau hotuna amma ban da cikin zagaye na dangwala kuri’a
Shi ma babban sufeton ‘yan sandan Najeriya Muhammad Adamu ya halarci taron hukumar zaben da ba da tabbacin kula da tsaro a dukkan lokacin zaben
Adamu ya ce jami’an tsaro za su halarci tashoshin zabe amma ba tare da makamai ba don haka ba bukatar wata firgita ga jama’a
Duk da hakan na nuna ba zullumin bindige duk wanda ya yi yunkurin satar akwatin zabe kamar yadda shugaba Buhari ya sanar, babban sufeton ya ce za a damke duk wanda ya nemi haddasa fitina da gurfanar da shi gaban kotu
Dan majalisa dattawa Sanata Yahaya Abdullahi daga Kebbi ya bukaci ‘yan bangar siyasa su gujewa tada husuma
Taron na karshe gabanin zabe ya samu halartar masu duba zabe na kungiyar Afirka ta yamma ECOWAS karkashin jagorancin tsohuwar shugabar Laberiya Ellen Johnson Sirlief
Domin karin bayani saurari rahotan Nasiru Adamu El-Hikaya

Dubi ra’ayoyi
Shugaban Najeriya Muhammadu Buhari ya ce za a tabbatar da tsaro a rumfunan zabe gobe Asabar a lokacin da za a gudanar da babban zabe a kasar, mako daya bayan da aka dage zaben
A wani jawabi da ya yi wanda aka nuna ta talabijin a fadin kasar yau Jumma’a, Shugaba Buhari ya ce an dauki matakan tsaro a fadin kasar don zaben, ya kuma tabbatar da cewa mutane zasu kada kuri’a ba tare da wani fargaba ba
Rikicin siyasa na zafafa a kasar yayin da ‘yan Najeriya ke shirin zaben sabon shugaban kasa da ‘yan majalissu
A lokacin yakin neman zaben su, jam’iyyar APC ta shugaba Buhari da babbar jam’iyyar adawa ta PDP sun zargi juna da yinkurin yin magudi don canza sakamakon zabe
A farkon makon nan ne shugaba Buhari ya kira ga sojojin kasar akan su dauki tsattsauran mataki akan duk wanda yayi yinkurin yin katsalandan a lokacin zaben
Wadannan kalaman da shugaba Buhari yayi sun janyo suka mai zafi daga abokin takarar sa, Atiku Abubakar, wanda ya ce sojoji ba su da rawar da zasu taka wajen gudanar da zabe
Dubi ra’ayoyi
Shugaban ‘yan sandan Najeriya ya aikewa masu shirin tayar da fituna gargadin karshe a zaben shugaban kasar da za a gudanar gobe Asabar a Najeriya
Sufeto Janar na ‘yan sandan Najeriya, Mohammed Adamu Abubakar, ya jaddada shirin jami’an tsaro na kare jama’a tare da gargadin cewa duk wani dake shirin kawo rudani a zaben shugaban kasa ya sake tunani
Shugaban ya ce satar akwatin zabe da zageranci da kuma saye ko sayar da kuri’a da bangar siyasa na zama manyan laifuka a lokutan zabe, haka kuma ya ‘kara da gargadin cewa duk wani da aka kama da daya daga cikin laifukan zai yabawa aya zakinta
Mallam Kabiru Adamu, dake zama masanin tsaro a Najeriya, ya yiwa jami’an ‘yan sanda kyakkyawan fata ganin yadda shugaban hukumar zabe ya jaddada muhimmancin aikin ‘yan sanda a tsarin da ake da shi na bangaren tsaro a wuraren zabe
Shi kuma Mallam Aliyu Shamaki, cewa ya yi shirin da ‘yan sandan su ka yi na tun karar zabe abu ne mai karfafa gwiwa
Domin cikakken bayani saurari rahotan Hassan Maina Kaina

Dubi ra’ayoyi
Bayan kotuna sun yanke hukunci, hukumar zabe mai zaman kanta ta Najeriya, da ake kira INEC, ta Amince da Jam’iyyar APC ta gudanar da zabe a Jihar Zamfara
A jiya ne Kotun Daukaka Kara ta Nigeria, ta yanke hukuncin cewa reshen APC na jihar Zamfara zai iya tsayarda 'yan takarar sa na gwamna da na 'yan majalisun dokokin tarayya a zaben da za ayi gobe Assabar, 23 ga watan Fabrairun 2019
Wannan na zuwa ne bayan cece-kuccen da ya barke a tsakanin bangarorin 'yan takarar jam'iyyar ta APC, inda aka samu baraka tsakanin gwamnan jihar Abdul'aziz Yari da wani gungun 'yan takara su takwas da suka hada da Dan majalisar dattawa Kabir Marafa, da Dauda Lawal, da sauransu
Dubi ra’ayoyi
Hadakar kungiyoyi a jihar Taraba ta koka da tura karin sojoji a jihar, saboda fargabar da mutane suka shiga a shirye shiryen zaben da za a yi gobe
Yanzu haka hadakar kungiyoyin sa kai a jihar Taraba, ta kira taron manema labaru inda ta ce wannan mataki na tura karin sojoji a jihar yana barazana ga shirye shiryen zabe
Wannan korafi da hadakar kungiyoyin sa kai su ka yi, ya na zuwa a lokacin da ake ci gaba da cece-kuce game da umarnin da shugaba Buhari ya baiwa jami'an tsaron kasar na cewa duk wanda ya saci akwatin zabe, zai iya rasa ransa
Barrister Nerus Johnson na kungiyar Civil Society Volunteer Organization Group ya ce, yawaitar sojoji a jihar na saka fargaba da kuma ayar tambaya a wannan lokaci
To sai dai kuma wannan ma na zuwa ne, yayin da jam'iyar APC a jihar ke zargin cewa gwamnatin PDP da ke mulki a jihar da cewa ta shirya magudin zabe ta hanyar amfani da yan Marshal, sannan kuma ta kare kalaman shugaban kasa da ake cece-kuce akai
A martanin da gwamnatin jihar ta mayar, ta bakin hadimin gwamnan jihar ta fuskar harkokin siyasa, Abubakar Bawa ta ce, ba haka zance yake ba
Saurari cikakken rahoton Ibrahim Abdul-Aziz daga Taraba:

Dubi ra’ayoyi
A cigaba da daukar matakan tsaro da rundunar 'yansandan Najeriya ke yi, Sfeto-Janar din 'yansandan Najeriya Mohammed Adamu ya shawarci duk wani mai bindiga ya mika ta ga hukumar kafin ta je karbowa da kanta
A wani mataki na shawo kan barazanar tsaro, Sufeto Janar na ‘yan sandan Najeriya, Mohammed Adamu, ya nemi jama'a su mika makamansu ga rundunar ba tare da bata Lokaci ba
Da ya kewa Muryar Amurka karin bayani, CSP Al-mustapha Sani, na sashin hulda da jama'a na hedkwatar ‘yan sandan kasar ya ce dole ne a mika makami da aka mallaka ta kowacce irin hanya
Rundunar ‘yan sandan ta ce, duk wanda ya mika makaminsa salin alin, to bai da damuwa; amma duk wanda ya yi kememe ya ki mika makaminsa, kuma aka kama shi to lalle zai yaba wa aya zaki
Har ila yau rundunar ta ce tuni jami'anta masu leken asiri suka dukufa wajen aiki ta karkashin kasa don daukar mataki kan duk wadanda basu mika makaminsu ba
Saurari cikakken rahoton daga Hassan Maina Kaina a Abuja:

Dubi ra’ayoyi
Wassu 'yan bindiga da ba a san ko su wanene ba sun kai hari a kauyen Ebete dake yankin Agatu a jahar Binuwai, suka hallaka mutane takwas wassu hudu kuma suna kwance a asibiti ana musu jinya
Kauyen na Ebete dai na gabar kogin Binuwai ne dake kan iyakar jihar da ta Nasarawa
Wani mai suna Collins Edache, wanda dan uwa ne ga iyalin da aka kashe, ya ce lamarin ya auku ne da missalin karfe sha biyu saura kwata na daren jiya laraba
Mai magana da yawun hukumar 'yan sandan jihar Binuwai, DSP Sewuese Anene ta shaida cewa lallai lamarin ya auku, sai dai a cewarta kwamishinan 'yan sandan jihar ne zai iya yin karin bayani
Rahotanni dai sun nuna cewa mutane goma sha shida ne suka rasa ransu a harin na jiya laraba


Dubi ra’ayoyi
A yayinda ya rage kasa da sao'i 48 a gudanar da zaben shugaban kasa a Najeriya, shugabannin al’umma a yankin  kudancin Najeriya na ci gaba da kira ga 'yan kasa musanmman matasa dasu fito domin kada kuri’unsu domin samun nasarar zaben
A wani taro da sarakunan gargajiya da shugabannin al’umman suka gudanar a birnin legas shugabanin yankin yarbawa da kuma na sauran sassan Najeriya sun yi kira ga matasa da su kauracewa rikici a lokacin zabukan kasar dake tafe, tare da yin kira akan su fito domin kada kuri’a
Oba Hammed Adekunle Makama, shine basarake ko Olowu a jihar Osun wanda kuma ya jagoranci taron sarakunan a birnin Legas
Dage zaben kasa da akayi na mako guda ya sanya wasu matasa da kuma sauran masu zabe barazanar kauracewa zaben na ranar asabar
Shima a bangaren sa sarkin fulanin Legas Alhaji Muhammadu Banbado, yayi bayani game da zaman lafiya tsakanin al’umomin Najeriya dabam dabam musanmman a wannan lokaci na zabe yanzu, domin karawa masu zaben kwarin guiwa
Yanzu haka gwamnati ta ayyana ranar juma’a a matsayin ranar hutu, kana kuma wasu kanfanonin jiragen sama da masu motocin haya sun ayyana rage kudaden sufuri domin bada goyon bayan ga masu zabe sake komawa garuruwan su domin zabe
Haka ita ma gwamnatin tarayya da wasu gwamnatocin jihohi sun umarci biyan albashin ma’aikata duk dai domin
Ga karin bayani cikin sauti


Dubi ra’ayoyi
Hukumar zabe mai zaman kanta a Najeriya ta INEC tace jami’iyyun siyasa zasu ci gaba da yakin neman zabe kamar yanda doka ta tanadar
Hukumar zaben ta bayyana haka ne a wani taron manema labarai da ta shirya a birnin tarayyar Najeriya Abuja
Shugaban hukumar ta INEC Farfesa Mahmood Yakubu ya fadawa ‘yan jarida da masu sa ido a kan zabe daga sassa dabam-daban na duniya da suka halarci taron manema labaran cewa hukumar sa kimtsa sosai domin gudanar da zaben, ta kuma tabbatar da matakai domin kaucewa abin da ya faru a baya
Farfesa Mahmood Yakubu ya yiwa wakiliyar Sashen Hausa na Muryar Amurka karin bayani yana mai cewa, abubuwa da suka faru a bay aba zasu sake faruwa ba saboda sun koyi darasi a kana bin da ya faru a baya
Yace akwai zabukan gwamnoni da na ‘yan majalisun jihohi da shugabannin kananan hukumomi, zasu yi amfani da darasi da suka koyi su tabbatar da gani ba a sake ganin abin da ya faru a makon jiya
Shugaban na hukumar ya amsa tambayoyin mahalarta taron ya kuma yi karin hake a kan batun lokacin yakin neman zaben ‘yan siyasa, inda yake cewa dokar kasa ta bawa ‘yan siyasa dama su yi yakin neman zabe har izuwa sa’o’I ashirin da hudu kafin a yi zabe
An yita rade-radin an kama kayan zabe a wasu da ba ‘yan hukumar zaben ba ne, biyo bayan dage zaben a makon da ya gabata, Farfesa Mahmood Yakubu ya ce bai da labarin wannan batu, don haka idan wani nada shaida zai iya kawo masa, amma abubuwa da aka watsa a yanar gizo suna da yawa
Shugaban hukumar zabe Farfesa Yakubu ya tabbatarwa ‘yan Najeriya cewa zasu yi aiki tsakanin su da Allah kuma ma’aikatar hukumar zasu isa runfuna zabe a kan lokaci, haka zalika ya yi alkawari ba za samu rashin kayan aiki a karkara ba
Ga rahoton A’isha Mu’azu daga birnin Abuja:

Dubi ra’ayoyi
Rundunar 'yan sandan jihar Ebonyi ta ce an maido da zaman lafiya a garin Izzi, bayan barkewar wani rikici tsakanin magoya bayan jam'iyyun APC da PDP a farkon wannan makon, wanda ya yi sanadiyar kone wasu gidaje, da asarar dukiyoyi
Sai dai kakakin rundunar 'yan sandan jihar, Obianuju Odah, ta karyata adadin gidajen da aka kona, da cewa gidaje shida ne aka kona, ba gidaje 30 ba, kamar yadda wasu kafafen yada labarai suka ruwaito
Ta ce kwamishinan 'yan sandan jihar, Awosola Awotunde da kansa ya ziyarci garin, don gane ma idanunsa gaskiyar lamarin, inda ya gana da masu ruwa da tsaki na garin da kuma wadanda al'amarin ya shafa
Ya kuma tabbatar musu cewa zai yi iya bakin kokarinsa wajen tabbatar da adalci da kuma cafke duk wadanda ke da hannun a rura wutar rikicin
Ta dai kara da kira ga al'ummar garin da su taimaka gwargwadon hali, wajen kama wadanda suka haddasa rikicin, yayin da ta bada tabbacin cewa yanzu an samu kwanciyar hankali da lumana a garin

Yanzu gwamnatin jihar ta ce tana kan daukar kwararan matakai, don magance irin wadannan tashin-tashina, kamar yadda Mista Emmanuel Uzor, mai magana da yawun gwamna Dave Umahi na jihar, ya shaida wa Muryar Amurka:
Ya ce, "Yanzu muna kan maganar ne
Gwanan jihar ya kafa kwamitin da zai binciki lamarin
Yau zai ziyarci garin da kansa don warware bakin zaren lamarin
Ya kuma bukaci ma'aikatun tsaro a jihar su zage dantse don magance matsalolin tsaro da kan barke tsakanin magoya bayan 'yan siyasa da kuma jam'iyyun nasu, musamman dai a wannan lokacin zabe
Ga cikakken rahoton wakilin mu Alphonsus Okoroigwe a kan wannan batu:

Dubi ra’ayoyi
Masu fashin baki da masana a fannin tsaro a Najeriya sun yi nazarin kalaman Shugaba Muhammadu Buhari, inda ya ce duk wanda aka kama ya sace akwatin zabe ya yi a bakin ransa, kalam sun kuma ja hankalin wasu da ke ganin ba daidai ba ne shugaban ya yi wannan huruci
Bayan wannan hurucin shugaban kasa tuni har wasu jami'an tsaron sun ce a shirye suke su harbe duk wanda suka kama,wasu kuma na ganin ai kalaman nasa basu sabawa kundin tsarin mulki ba
Wadannan kalamai da Shugaba Mohammadu Buhari ya yi na cewa a harbe duk wanda ya sace akwatin zabe ya haddasa muhawara mai tsanani a tsakanin kwararru a fanin tsaro da masana kundin tsarin mulkin kasa
Kwararre a fanin kundin tsarin mulki Barista Yusha’u Waziri Mamman ya ce kashi 31 da kashi 32 na kundin tsarin mulki sun baiwa Shugaba Buhari hurumin daukan kowane mataki domin tsaron kasa, kuma banbancin abin da dokar zabe ta ce shi ne in an kama mai laifi a hukunta shi da sauri har na shekara uku
Amma a nashi nazarin, shugaban kamfani tsaro na Bicon Sikuriti Kabiru Adamu ya ce daman can ana yiwa shugaba Buhari Kallon mai aiki da karfin sojoji kuma wadannan kalamai nasa sun nuna haka, gashi tuni har rundunan sojojin Fatakwol sun ce a shirye suke su bi wanan umurnin ka'in da na'in
Amma ministan harkokin matasa da wasanni Barista Solomon Dalung, ya ce wandanan kalama na shugaba Buhari yana nuni da cewa Gwamnati ba ta yin shishigi a harkar zabe
Saboda haka hukumar zabe ta dauki matakin daga zaben ne da kanta ba tareda umurnin kowa ba
Ga rahoton da wakiliyar sashin hausa Medina Dauda ta hada mana:



Dubi ra’ayoyi
Yayin da Najeriya ke fuskantar zabe a ranar Asabar mai zuwa, rundunar soji ta shida da ke Fatakol a jihar Rivers, sun gano ana shirin yin amfani da wasu bata gari domin ta da hankalin masu jefa kuri'a ranar zabe
Rundunar sojojin Najeriya shiyya ta shida da ke birnin Fatakol a jihar Rivers ta ce, ta samu wasu bayanan sirri da suka tabbatar mata cewa wasu ‘yan siyasa sun debo wasu 'yan bangar siyasa daga jihohi daban-daban na yankin Naija Dalta da nufin haifar da tashin hankali a ranar zabe
A wata sanar da mai magana da yawun rundunar sojoji ta shida, Kanal Aminu Iliyasu, ya rabawa manema labarai jiya, ta ce an gano an bai wa 'yan bangar siyasa makamai da kayan sawa na soja da za su ringa bi rumfunan zabe domin ta da hankalin masu zabe
Rundunar ta shida ta ce, a shirye ta ke wajen tabbatar da tsaron lafiyar jama’a a ko da yaushe kuma ako wane irin yanayi
Yayin zabuka na siyasa a yankin Naija Dalta rayukan jama’a na salwanta a ko da yaushe kamar yadda tarihi ya nuna
Saurari cikakken rahoton Lamido Abubakar Sokoto daga Fatakol:

Ya kamata zaben nan na 2019 ya zama kamar na 2015, duk wanda aka kada, ya hakura, don kauce wa rigingimmu
Dubi ra’ayoyi
Tshohon mataimakin shugaban kasar Najeriya kuma dan takarar shugaban kasa karkashin jam'iyyar adawa ta PDP, Atiku Abubakar, ya bayyana kwarin gwiwar cewa shi zai lashe zaben shugaban kasa da za'a yi ranar Asabar mai zuwa
Dan takarar shugaban kasar Najeriya a karkashin babbar jam’iyyar adawa ta PDP, Atiku Abubakar, ya sha alwashin lashe zaben shugaban kasar da za’a gudanar ranar Asabar mai zuwa, sannan ya ce kushe mulkin jam’iyyar PDP na tsawon shekaru 16 cewa ba ta yi komai ba soki burutsu ne
Ya bayyana hakan ne a wurin taron majalisar koli na jam’iyyar PDP da aka yi a shelkwatarta da ke Wadata Plaza a Abuja
Taron na su, ya duba tasirin dage zaben makon jiya da kuma shan alwashin komawa bakin dagar kamfen
Shugaban Majalisar Dattawan Najeriya, Bukola Saraki, a lokacin da yake jawabi ya nuna tamkar Atiku shugaban kasa ne mai jiran gado da yardar Allah bayan zaben ranar Asabar mai zuwa, inda ya nuna gazawar gwamnati Buhari ta APC zai ba su dama su lashe zaben
Dukkan wadanda su ka yi jawabi a gurin taron sun caccaki kalaman shugaba Buhari na daukar matakin gamawa da duk wanda aka samu da satar akwatin zabe, inda su ka ce hakan tamkar bai wa sojoji umarnin kashe masu zabe ne
A martanin da jam’iyyar APC mai mulki ta mayar ta hannun wani wanda shugaba Buhari ya karba kwananan, Bala Bello Tinka, ya ce duk da juya manufar kalaman shugaban, amma suna kan hanya, sannan ya yi kira da shugabannin ‘yan adawa da su yi wa shugaban adalci
Saurari cikakken rahoton Nasiru Adamu El-Hikaya daga Abuja:

Dubi ra’ayoyi
A yau Talata ne shugaban hukumar zabe mai zaman kanta ta jihar plato, ya tabbatar da cewa za'a gudunar da zaben 2019 a garin Quanpa, bayan offishin hukumar ya kama da wuta ya yin da wasu katunan mutane da kayan aiki suka kone
Hukumar zabe mai zaman kanta ta jihar Filato, ta ba da tabbacin gudanar da zabe a karamar hukumar Quanpan, inda gobara ta lashe wassu kayayyakin zabe ciki har da katunan zabe kusan dubu shida
Shugaban hukumar zabe mai zaman kanta a jihar Filato, Malam Hussaini Halilu Pai, ya ce tuni suka dauki sunayen wadanda gobarar ta shafi katunan su, ta kuma samar da sauran kayayyakin da suka kone don tabbatar da cewa kowa ya sami damar yin zabe
Mataimakin sakataren majalisar mashawarta kan harkokin jam'iyyu, Sabastine Pyoklam, ya shawarci masu kada kuri'a da su kai rahoton duk wani abin da suka gani ba dai-dai ba, maimakon daukar doka a hannunsu
Salisu Idris mai kilishi Bokkos, ya baiwa jama'a shawara da su bi chanchanta wajen zaben shuwagabanni

Kalaman da shugaban Najeriya Muhammadu Buhari ya yi na cewa duk wanda ya saci akwatin zabe “ya yi hakan ne a bakin ransa,” sun haifar da ka-ce-na-ce a fagen siyasar kasar
Buhari ya bayyana hakan ne a wajen wani taro da jam’iyyarsa ta APC ta shirya a Abuja
Tuni jam’iyyar adawa ta PDP ta bayyana furucin a matsayin salon mulkin “kama karya,” tana mai cewa hakan zai sa dakarun kasar su rika daukar doka a hannunsu
“Komai za a yi a bi kundin tsarin mulkin kasa, abin da kundin tsarin mulki ya ce shi ne, idan an samu mutum yana laifi a kamo shi a tuhume shi
” Inji daya daga cikin jagororin da ke yi wa Atiku Abubakar kamfe, Malam Umar Sani
Sai dai kakakin shugaban kasar, Malam Garba Shehu, ya ce an yi wa shugaban mummunar fahimta, “saboda halin da ake ciki na siyasa
”
“Hakika Shugaba Muhammadu Buhari gargadi yake yi ga ‘yan banga da masu zuwa suna kwatar akwatin kuri’a su gudu da su don su je su dangwala hannu a yi cuta
” Inji Garba Shehu
Garba ya kara da cewa, ana yawan samun irin wannan matsala a yankin kudancin Najeriya, dalilin kenan da ya sa a ja kunne
“Saboda haka, in an dauka ana ba shi wata ma’ana cewa ya yi a yi harbi, ai akwai doka
” Inji Garba Shehu
A ranar Asabar mai zuwa, 'yan Najeriya za su kada kuri'unsu a zaben shugaban aksa da an 'yan majalisu
A wasu lokuta, babban zabe a Najeriya kan zo da kalubalen masu satar akwatunan zabe
Saurari cikakkiyar hirar da Umar Faruk Musa ya yi da Malam Garba Shehu da kuma Malam Umar Sani:





Hukumar zaben Najeriya INEC, ta ba da umurni a ci gaba da yakin neman zabe har zuwa daren ranar Alhamis
INEC ta dauki wannan matsayar ce, bayan da ta kammala wani taronta da ta yi a Abuja a jiya Litinin
An shiga yanayi na kokwanto kan makomar yakin neman zabe, bayan da hukuamr ta INEC ta dage babban zaben kasar zuwa Asabar da ke tafe saboda wasu matsaloli da ta fuskanta
Da farko wasu rahotanni sun yi nuni da cewa hukumar zaben ta ce ba za a ci gaba da kamfe ba
Amma hukumar ta fayyace wannan lamari bayan taron da ta yi
Tuni dai jam’iyyar APC mai mulki a Najeriya ta ce za ta ci gaba da kamfen biyo bayan dage zaben shugaban kasa da na ‘yan majalisar dokokin tarayya zuwa ranar asabar 23 ga watan nan
Shugaban APC Adams Oshomohle ne ya karanta wannan matsaya a jawabin bayan taron masu ruwa da tsaki na jam’iyyar da ya samu halartar shugaba Buhari da uban jam’iyyar Ahmed Bola Tinibu
Oshiomohle ya ce jam’iyyar ta bukaci gwamnati ta kafa kwamitin bincike don gano dalilan da su ka sa a ka dage zabe don gano ko akwai wanda ya yi zarmiya
Saurari rahoton Nasiru Adamu El Hikaya domin jin karin bayani:



Akalla garuruwa 17 ‘yan bindiga masu garkuwa da mutane domin neman kudin fansa suka tarwtatsa a kananan hukumomin Rafi da Shiroro da ke cikin jihar Nejan Najeriya
Wannan al’amari ya sa dubban mazauna garuruwan zuwa yin gudun Hijira a garuruwan Kagara da Pandogari domin tsira da Rayukkansu
Muryar Amurka ta zanta da wasu a sansanin gudun hijirar da ke garin Kagara sun ce tashin hankali ne ya sa tilas suka bar garuruwan domin a kullum sai ‘yan bindigar sun kawo masu hari
Kokarin jin ta bakin rundunar ‘yan sanda jihar ta Neja akan batun ‘yan bidigar ya cutura duk da cewa an buga wayar kakakin ‘yan sandar DSP Abubakar Dan Inna tare da tura sakon tes
Sai dai hukumar ba da agajin gaggawa ta Jihar Neja ta ce ta kai tallafin barguna da tabarmai da kayan abinci ga ‘yan gudun hijirar
Shugaban Hukumar Alhaji Ibrahim Inga, ya tabbatar da cewa masu gudun hijirar sun kai kimanin 4000
Saurari rahoton Mustapha Nasir Batsari:



A wani mataki na kwadaitar da ‘yan Najeriya su fita zabe a ranar Asabar mai zuwa, kungiyar dillalan man fetur mai zaman kanta a Najeriya, IPMAN, ta ba mambobinta umurnin su rage farashin man
Kungiyar ta IPMAN, ta nemi mambobinta su rage farashin man daga N145 zuwa N140, kamar yadda jaridun Najeriya da dama suka ruwaito
Wannan mataki a cewar kungiyar, ya biyo bayan yanayin da aka shiga na siyasa, bayan da INEC ta dage zaben shugaban kasa da na ‘yan majalisu, duk da cewa ‘yan Najeriya sun shirya tsaf
IPMAN ta yanke shawarar rage N5 daga farashin mai N145 ne da zimmar karawa ‘yan Najeriya kwarin gwiwar fita zabe a karshen mako kamar yadda rahotannin suka nuna
Ta ce matakin zai fara aiki ne daga ranar 20 zuwa 25 ga watan nan na Fabrairu
“Muna kira ga mambobinmu da su amsa wannan kira na rage farashin daga N145 kan lita daya zuwa N140
” Inji wata sanarwar da jaridun Najeriya suka ruwaito dauke da sa hannun shugaban kungiyar, Chinedu Okworonkwo
'Yan Najeriya da dama sun yi tafiye-tafiye a sassan kasar domin zuwa inda za su kada kuri'unsu a karshen makon da ya gabata, amma hukumar zabe ta dage zabe inda ta ce ta fuskanci wasu matsaloli da suka shafi jigilar kayayyakin zabe



Shugaban hukumar zaben Najeriya Prof
Mahmud Yakubu, ya ce hukumar sa ta duba duk lamuran da suka faru ta kuma dage zaben ranar Asabar 16 ga wata ba da katsalandan na kowa ba
Jama'a da dama a Najeriya na ta raderadin cewa an yi wa hukumar shisshigi ne aka rinjayeta ta dage zaben, amma hukumar ta INEC ta musanta zargin
Yayin da yake magana wani taron manema labarai kan dage zaben na 2019, Prof
Yakubu, ya ce hukumarsa ta dau alhakin dage zaben 100 bisa 100
Da a ka tambaye shi ko hukumar za ta bukaci karin kudi don gudanar da zaben a Asabar mai zuwa?
Farfesa Yakubu, ya amsa da hukumar ba za ta yi korafi kan haka ba
Wannan dai na faruwa ne a daidai lokacin da mutane ke muhawara ta bangarori daban-daban, na nuna yadda dage zaben ya maida hannun agogo baya da wasu zarge-zarge da ba wata hujja da a ka bayyana da za ta iya amfani da ita
Muhammad Murtala na kungiyar tallafawa kamfen din Buhari (BSO) ya ce dage zaben ba zai shafi hasashen samun nasararsu ba
Shi kuma shugaban babbar jam’iyyar adawa na arewa maso yammacin Najeriya, Ibrahim Kazaure, ya yi zargin da ma APC ba ta son a gudanar da zaben ne
Hukumar zabe kan nanata cewa ita mai zaman kan ta ne kuma duk wanda ya lashe zabe kuri’ar jama’a ce ta kawo shi kan kujera
Saurari rahoton Nasiru Adamu El Hikaya daga Abuja:


Biyo bayan dage zaben da aka yi, yanzu haka jami'an zabe sun dukufa domin kammala ayyukan da suka kamata,tare da ba da tabbacin biyan ma'aikatan da aka dauka hakkokinsu
Yanzu haka jami'an zabe a jihohi sai kara daura damara da zage damtse suke yi,don ganin ba'a sake samun cikas ba a ranar Asabar, da aka sa domin gudanar da zaben
Kawo yanzu wasu kayakin da ba su isa wasu jihohi ba,tuni suka iso inda hukumar zabe ke zuwa babban bankin Najeriya, CBN, domin diban kayayyakin da suka ison
Barr
Kassim Gana Gaidam,da ke zama kwamishinan zabe a jihar Adamawa, daya daga cikin jihohin da aka samu jinkiri a wasu yankunanta,ya bayyana matakin da aka dauka
"Sai dai mu yi fata wannan canji da ya faru ya zama alheri, kuma ya zama zaben mun samu mun yi shi kamar yadda ya kamata
" Inji Gaidam
Haka nan kuma, kwamishinan zaben ya bayyana irin matakin da aka dauka, idan har wasu ma'aikatan wucin gadin suka ki komawa domin gudanar da zaben
Saurari rahoton Ibrahim Abdulaziz domin jin cikakken bayani:



Kwana guda bayan dage babban Zaben Najeriya, masu shari da manazarta, na ci gaba da bayyana ra’ayoyi masu karo da juna dangane da matakin da hukumar zabe ta INEC ta dauka
A daren ranar Juma’a shugaban Hukumar zaben ta INEC, Farfesa Mahmood Yakubu, ya bayyanawa ‘yan Najeriya cewa, hukumar ta dage zaben, saboda wasu matsaloli da ta fuskanta da suka shafi raba kayayyakin zabe
Wannan mataki ya sa ‘yan Najeriya na ta yin suka yayin da wasu ke cewa hakan shi ya fiyewa kasar
“Zai zamanto cewa kasashen duniya za su daina ganin mu da kima, mun kawo jama’a da yawa daga kasashe da yawa, ka ga wannan babbar asara ce domin za ka biya wadanna mutanan ne ko su koma gida
” Inji shugaban Cibiyra Raya Dimokradiyya da Ci Gaba, Dr
Kole Shettima
A ranar 16 ga watan nan na Fabrairu aka tsara za a yi zaben shugaban kasa da na ‘yan majalisu, sannan a yi na gwamnoni a ranar 2 ga watan Maris
Amma yanzu INEC ta dage zaben na shugaban kasa zuwa 23 ga watan nan, sannan na gwamnoni ranar 9 ga watan Maris
To amma wasu masu sharhi sun yi maraba da wannan matakin na INEC
“A jawabin da shugaban INEC Prof
Mahmood ya yi, ya kawo dalilai da yawa, ya ce dagawan da aka yi ya fi alheri akan a ci gaba, domin ya ce idan an ci gaba a haka, za a samu matsaloli
” Inji Dan Masanin Fika, Alhaji Baba Ba'abba mai sharhi kan al’amuran yau da kullum
Yanzu dai an zuba ido a ga zuwa ranar ta 23, lokacin da za a gudanar da wannan zaben
Saurari cikakken rahoton Hassan Maina Kaina:


Tsohon shugaban Najeriya, Janar Abdulsalamu Abubakar, ya yi kira ga ‘yan Najeriya da su kai zuciya nesa bayan dage babban zaben kasar da hukumar INEC ta yi
Abdulsalam ya bayyana hakan ne a wani taron manema labarai da ya yi bayan ka-ce-na-ce da ake ta yi dangane da matakin hukumar zaben ta INEC ta dauki na dage zaben zuwa 23 ga watan Fabrairu
Janar Abdulsalamu Abubakar din wanda shine shugaban wata kungiyar zaman lafiya, yace duk da yake yasan akwai kace nace akan dalilin daga wannan zaben sudai bukatar su shine a zauna lafiya
“Tun da aka canza wannan zabe zuwa ranar Asabar ta makon gobe, ina rokon ‘yan uwana don Allah don Annabi a yi hakuri a zauna lafiya, kada a tada hakali
Na san akwai takaici, mutane sun yi tafiye – tafiye, sun je inda za su kada kuri’arsu, amma awa biyar kafin ayi zabe, aka daga wannan zaben, wannan akwai takaici, saboda haka muke rokon jama’a mu yi hakuri”
Inji Abdulsalam, wanda shi ne shugaabn wata kungiyar wanzar da zaman lafiya
A daren ranar Juma’a hukumar zaben ta Najeriya INEC ta dage zaben bisa dalilai masu nasaba da tangardar da aka samu wajen raba kayayyakin aiki da wasu jihohi ba su samu ba
Har ila yau, Janar Abdulsalamu Abubakar ya bukaci kafofin yada labarai da su rinka tantace labaran da suke yada wa, domin kaucewa haddasa rudani a tsakanin jama’a
Daga bisani Janar Abdulsalamu Abubakar ya ce kungiyarsu ta taimaka wajen tsabtace yakin neman zabe a tsakanin ‘yan siyasa


Yau kwana guda kenan, bayan da hukumar zaben Najeriya ta INEC ta dage babban zaben kasar da aka tsara za a yi a ranar Asabar din da ta gabata
Da ba a dage zaben ba, da yanzu an fara tattaro sakamakon zabe daga sassan kasar
Amma hukumar INEC ta dage zaben bayan da ta ce an samu tangarda wajen shirye-shriyen da take yi, lamarin da ya sa aka rika sukar matakin da hukumar ta dauka
Shi ma Shugaban Najeriya Muhammadu Buhari, wanda ke neman wa'adi na biyu, ya nuna takaicinsa, kan dage wannan zabe, wanda za a yi ranar 23 ga watan Fabrairu
Shugaban ya fadi cewa bai ji dadin wannan matakin ba, ganin cewa duk kudaden da hukumar ta bukata an ba ta, kuma ‘yan Najeriya da ‘yan siyasa sun yi shiri mai kyau domin shiga wannan zaben
A cewar shi, dage zaben zai iya kawo larurori daban daban ga mafi yawan ‘yan Najeriya musamman wadanda suka yi tafiye-tafiye domin su je jihohin da suka yi rijista domin su kada kuri’arsu
Shugaba Muhammadu Buhari ya ce gwamnatin sa za ta sa ido, sannan za ta tattauna da hukumar zaben kasar, domin duba hanyoyin da za’a kawar da aukuwar irin wannan larurar da ta ce ta fuskanta, abin da ya tilasta aka daga wannan zabe
'Yan Najeriya da dama sun kwanta a ranar Juma'a da niyyar za su wayi gari domin hallara zuwa rumfunan zabe, amma sai suka samu labarin dage zaben
Saurari cikakken rahoton Umar Faruk Musa daga Abuja:


Dubi ra’ayoyi
Shugabannin wakilan da ke sa ido kan zaben Najeriya na kasa da kasa, tare da hadin gwiwar Majalisar Dinkin Duniya, sun rarrashi ‘yan Najeriya kan dage babban zaben kasar da hukumar zabe ta INEC ta yi, tare da yin kira da su marawa hukumar ta INEC baya
Shugabannin sun yi wannan kiran ne a jiya Asabar, a wata sanarwa ta hadin gwiwa da suka fita, bayan da hukumar zaben ta Najeriya ta ayyana dage babban zaben kasar daga jiya 16 ga watan Fabrairu zuwa 23
“Duk da cewa wannan shawara da hukumar ta INEC ta yanke ba ta yi wa mutane da yawa dadi ba, muna kira ga ‘yan Najeriya da kada su hasala, su kuma ci gaba da nuna goyon baya ga shirye-shiryen zaben, yayin da hukumar ta INEC ke kokarin ganin ta aiwatar da sabon jadawalin da ta fitar
” Sanarwar wacce ke dauke da sa hannun shugabannin ta bayyana
Sai dai shugabannin, sun yi kira ga hukumar zaben da ta yi amfani da wannan lokacin da ta diba, wajen ganin ta gudanar da zaben kamar yadda ta tsara
Shugabannin sun kuma yi kira ga INEC da ta rika fitar da bayanai ga jama’a kan halin da ake ciki game da shirye-shiryen zaben a cikin kwanaki masu zuwa domin bai wa jama’a karfin gwiwar amincewa da shirye-shiryen
“Yayin da muke ci gaba da lura da shirye-shiryen a duk faɗin ƙasar, muna mika goyon bayan mu ga al’ummar Najeriya domin ganin an gudanar da sahihin zabe cikin lumana da kwanciyar hankali
”
Shugabannin da suka rattaba hannu a wannan sanarwa ta hadin gwiwa, sun hada da wakiliyar tawagar kungiyar raya tattalin arzikin kasashen yammacin Afirka kuma tsohuwar shugabar kasar Liberia,Ellen Johnson Sirleaf, da wakiliyar kungiyar tarayyar turai Maria Arena, da wakilin babban Sakataren Majalisar Dinkin Duniya, a yammacin Afirka da yankin Sahel, Mohammad Ibn Chambas da dai sauransu

Yanzu haka dan takarar babbar jam’iyar adawa a Najeriya ta PDP, Atiku Abubakar ya maida martini game da dage babban zaben da aka shirya za’a gudanar a yau asabar
Dubi ra’ayoyi
Yanzu haka dan takarar babbar jam’iyar adawa a Najeriya ta PDP, Atiku Abubakar ya maida martini game da dage babban zaben da aka shirya za’a gudanar a yau asabar
Shugaban jam’iyar PDP a jihar Adamawa Barr
A
T Shehu, ya bayyana cewa akwai lauje cikin nadi a wannan lamarin ganin yanayin da aka dage baban zaben da aka shirya yi yau asabar
Shima dan takarar babbar jam’iyar adawa ta PDP, kuma tsohon mataimakin shugaban kasa Atiku Abubakar, yace nan bada jimawa ba, zasu gana da masu ruwa da tsaki don fitar da matsaya, kan dage zabe, amma shi ma ya nuna bacin ransa
Tuni wasu ma’aikatan wucin gadi da aka dauka don gudanar da aikin zaben suka nuna bacin ransu, musamman wadanda aka tura yankuna masu nisa
Ga karin bayani cin sauti

Kungiyar Myetti Allah ta Kajuru a jihar Kaduna ta tabbatar da cewa an kai wasu munanan hare-hare a karamar hukumar kuma adadin wadanda suka rasa rayukansu sanadiyar harin ya zarta wanda rahotanni suka bayyana
Ardo Musa Aliyu, shine shugaban Kungiyar Myetti Allah na karamar hukumar Kajuru
Ya fadi cewa a ranakun Lahadi da Litinin da suka gabata ne wasu ‘yan bindiga da ba a san ko su wanene ba suka kai farmakin da yayi sanadiyar mutuwar mutane 68 da hukumomi suka tabbatar da an yi jana’izar su, maharan sun kuma kwashe dukiyoyi da yawa tare da kona gidaje har ma da gawarwakin wasu mutanen da suka kashe
A iya sanin Ardo Musa, ya zuwa yanzu babu wanda aka kama dangane da aukuwar wannan mummunan lamarin amma ya tabbatar da cewa jami’an tsaro na can na kai-da-komo a yankin
A ranar Alhamis din da ta gabata ne rahotannin aukuwar hare-haren na karamar hukumar Kajuru suka bayyana, a daidai lokacin da ake shirin gudanar da babban zabe a Najeriya wanda daga bisani hukumar zaben Najeriya ta INEC ta dage zuwa ranar 23 ga watan nan na Fabarairu
Ga karin bayani cikin sauti

Dubi ra’ayoyi
In ma kowa a Najeriya bai ji dadin dage gudanar da zaben shugaban kasa da na ‘yan majalisar tarayya ba, to ban da ‘yan jam’iyyar APC a jihar Zamfara, musamman magoya bayan bangaren ‘yan takarar gwamnan jihar Abdul'aziz Yari
Har ya zuwa daren jiya dai jam’iyyar ta APC a jihar bata san makomarta a zaben ba, sakamakon matsayar hukumar zabe na cewa jam’iyyar a jihar ba ta da ‘yan takara a zaben na bana, kuma bata bada wata sanarwar warware matsayar ba, kwatsam sai ga sanarwar dage zabe
Sai dai a bangare daya, duk da yake ‘yan jam’iyyar adawa ta PDP a jihar da suke ta murnar matsayar hukumar zaben basu ji dadin dage zaben ba, suna ganin ba wani tasiri da hakan zai haifar
To ko wannan ka iya kasancewa dama ga jam’iyyar APC a jihar ta samun shigar ‘yan takarar a zaben? Kakakin gwamnan jihar Zamfara, Ibrahim Dosara ya ce yana fatan hakan

Da tsakiyar dare ne dai hukumar zaben Nigeria ta bada sanarwar dage babban zaben kasar da mako daya, lamarin da ya sa al’amuran yau da kullum suka dawo tamkar yadda aka saba a babban birnin jihar
Ga karin bayani cikin sauti

Kasuwanni da cibiyoyin hada-hadar cinikayya a birnin Kano da kewaye na ci gaba da zama a kulle yayin da kungiyoyin sanya ido akan zabe da kuma 'yan takara ke ci gaba da bayyana furuci dabam dabam akan wannan matakin na hukumar INEC
Dubi ra’ayoyi
Kasuwanni da cibiyoyin hada-hadar cinikayya a birnin Kano da kewaye na ci gaba da zama a kulle yayin da kungiyoyin sanya ido akan zabe da kuma 'yan takara ke ci gaba da bayyana furuci dabam dabam akan wannan matakin na hukumar INEC
Zirga zirgar Jama'a a sassan birnin Kano ta ragu sosai, lamarin da ya sanya galibin tituna a birnin da kewayen sa suka kasance babu ababen hawa sosai
Hatta masu kananan sana'o'in hannu na ci gaba da zama a gida
Hakan dai na zuwa ne a dai-dai lokacin da 'yan siyasa, musamman wadanda suka tsaya takarar zabe ke bayyana alhinin su game da wannan mataki na hukumar zaben Najeriya
Hajiya Hauwa Ibrahim El-Yakub, dake takarar kujerar majalisar dattawan Najeriya daga mazabar Kano ta tsakiya a karkashin inuwar Jam'iyyar NPM ta bayyana cewa ba su ji dadin wannan matakin ba kuma wannan na nuna rauni a bangaren gwamnati
Ta kuma kara da jan hankalin hukumar zabe akan ta tabbata an gudanar da zabe ranar Asabar mai zuwa
A nasu bangaren kungiyoyin sanya ido akan wannan zabe na bayyana mamaki akan wannan hukunci na hukumar zaben Najeriya na dage zaben, Comrade Abdulrazaq Alkali, shine daraktan daya daga cikin kungiyoyin da hukumar zabe ta amincewa su sanya ido akan wannan zaben, kungiyar da ake yiwa lakabi da org for community civic engagement da turanci
Ya ce dalilan da hukumar zaben ta bayar basu isa su sa a daga zabe ba
Bayan haka, ya kuma nuna damuwar sa akan kare kayan zaben da aka riga aka tura wurare dabam dabam daga nan zuwa sati mai zuwa
Haka zalika, Comrade Alkali ya shawarci hukumar zabe dangane da bukatar ofishin Atoni Janar na kasa game da 'yan takarar Jam'iyyar APC a jihar Zamfara
Ya kuma ja hankalin hukumar zaben akan kaucewa duk wani abu da zai sa a yi zargin wata jam’iyya na amfani da ita
Ga karin bayani cikin sauti


Dubi ra’ayoyi
Dage zaben shugaban kasa da na 'yan majalisun dokokin kasa da hukumar zabe ta kasa INEC ta yi, yanzu ya janyo fushi daga masu ruwa da tsaki da kuma sauran al'ummar kudu maso gabashin Najeriya
Galibi mutane a Kudu maso Gabashin Najeriya sun fi nuna damuwa da zaben shugaban kasa da ya kamata a gudanar yau Asabar kamar yadda jadawalin zabe daga hukumar ya tanadar
Lamarin nan dai ya sa har kungiyar Ohanaeze Ndigbo fitowa, inda sakataren yada labarai na kasa na kungiyar, Barista Uche Achi Okpaga ya kwatanta dage zaben a matsayin abin takaici
Ya ce, "Abin takaici ne cewa bayan an sa 'yan Najeriya su fito su yi zabe sai kwatsam, 'yan sa'o'i kafin a yi zabe, aka ce musu an dage zaben
A wasu rumfunan zabe, jama'a sun riga sun fito daruruwansu don su yi zabe, sai kawai suka ji cewa an dage zabe
Wannan abin kunya ne ga kasarmu
irin wannan abin ne ya sa muke ta korafi cewa ba abin da ke tafiya a kasar
Babu yarda da hukumar zabe ta INEC, babu yarda da fadar shugaban kasa, kuma yanzu sun hakikanta hakan
Sun wanke 'yan Najeriya
"
Shi kuma Ifeoma Nwafor cewa ya yi, "Kamar hukumar INEC da wasu 'yan siyasa na yunkurin murda zaben ne ya sa suka dage zaben da gangan
Kuma idan basu dage zaben ba, baza su iya cimma muradin kansu ba
"
Justice Okorie, cewa ya yi "Dage zaben ya gurgunta komai saboda yawancin mu mun baro wurare daban-daban ne muka dawo gida da sa ran cewa zamu yi zabe yau, sai kawai da sassafen nan suka dage zabe
Ya kamata a sanar da dagewar da wuri don mu kasance a duk inda muke a sassar kasar, ba tare da kashe kudin mota ko sanya rayuwarmu cikin wani hatsari ba
"
Ga rahoton wakilin mu Alphonsus Okoroigwe daga Owere:

Dubi ra’ayoyi
Bayan ta sanar da dage zaben shugaban kasa da na ‘yan majalisun dokoki, hukumar zaben Najeriya ta INEC ta na gudanar da wani taro da masu ruwa da tsaki a babban zauren taron kasa da kasa dake Abuja, inda hukumar ta bada cikakken bayani a kan dalilan da ya sa ta dage zaben na yau Asabar
Mahalarta wannan taron sun hada da masu sa ido na kasa da kasa da ‘yan jarida na kasa da kasa da suka shigo kasar kwanaki da dama da tsofaffin shugabannin Najeriya, sai kuma ‘yan takara da shugabannin jami’iyyu, wadanda suka bayyana rashin jin dadinsu ga wannan mataki na dage zaben
Shugaban hukumar zabe ta INEC Farfesa Mahmood Yakubu, da ya yi dogon jawabi a wurin taron, ya ce hukumar ta fara shirye shiryenta da wuri kuma ta hada hancin kayan aiki da malaman zabe tun da wuri amma daga bisani ta fuskanci kalubale da suka shafi karrakin kotu wanda a halin yanzu akwai kimanin karraki arba’in akan hukumar
Shugaban na INEC ya ce rashin isar kayan zabe a wasu sassa na kasar, na cikin muhimman dalilan da suka yi sanadiyar dage zaben saboda kada a hana wasu ‘yan kasar kada kuru’unsu da dokar kasa ta basu ‘yancin yin hakan
Kana ya kuma tabo tabun konewar wasu ofisoshin hukumar suka yi, lamarin da ya shafin shirye-shiryen hukumar a wadannan yankuna
Yayin da aka ba mahalarta damar tambayoyi, galibin ‘yan takara sun bayyanba damuwa ga wannan shawara da hukumar INEC ta dauka, sun kuma ce yakamata a nemi shawarsu kafin a dage zaben
Wasu ‘yan takara kuma sun ce dage zaben zai dora musu dawainiyar nemo kudade da zasu ci gaba da aiki kafin sabon mako da za a gudanar da zaben
Hukumar zaben Najeriya mai zaman kanta da INEC ta ce dage zaben ba shi da nasaba da batun tsaro ko kuma katsalandan din siyasa, ta yi haka ne saboda a bada dama kowa ya kada kuri’arsa
Ya kira ‘yan Najeriya su kwantar da hankalin su, hukumar sa za ta ci gaba da shirya zabe na gaskiya da adalci
Ga hira da muka yi da Alheri Grace a zauren taron a Abuja:


‘Yan Najeriya na ci gaba da tofa albarkacin bakinsu, tun bayan da hukumar zaben kasar ta INEC ta bayyana cewa ta dage zaben shugaban kasa da na ‘yan Majalisu da aka tsara za a yi a yau Asabar
Da yawa daga cikin ‘yan kasar sun wayi gari ne da jin labarin wanda aka sanar da shi da tsakar daren jiya Juma’a
Shugaban Hukumar ta INEC, Farfesa Mahmud yakubu ne ya bayyana manema labarai shirin dage zaben
Hukumar ta INEC ta ambaci wasu matsaloli da suka shafi rarraba kayayyakin zabe a matsayin dalilan da ya sa ta dage zaben zuwa 23 ga watan Fabrairu
Hukumar har ila yau ta dage zaben gwamnoni zuwa 9 ga watan Maris a maimakon 2 ga wata, kamar yadda aka tsara
Wannan dai ba shi na karon farko da aka dage zabe a Najeriya ba, ko a 2015 ma an dage zabe, bayan da aka bayyana cewa babu cikakken tsaro
Wannan lamari ya sa ‘yan Najeriya na ta bayyana mabanbantan ra'ayoyi, inda yayin da wasu ke sukar lamarin wasu kuwa cewa matakin ya yi daidai idan har akwai matsalar da aka hango
Saurari ra’ayoyin da wakilanmu Sani Malumfashi da Ibrahim Abdulaziz suka tattaro mana daga Katsina da Adamawa:

Bayan shafe wuni a na ta raderadin yiwuwar dage babban zaben Najeriya a yau Asabar din nan, shugaban hukumar ya bayyana dage zaben zuwa 23 ga watan nan na Fabrairu
Shugaban hukumar Farfesa Mahmood Yakubu, ya kara da cewa shi ma zaben gwamnonin an dage shi daga 2 ga watan gobe zuwa 9 ga watan na Maris
Dage zabe a Najeriya ba sabon abu ba ne don hakan ya faru a 2015 da hakan ya haddasa caccaka daga ‘yan adawa a lokacin wato jam’iyyar APC da ke kan karaga yanzu
Masana da dama sun yi ta sukar wannan mataki kan yadda aka dage zaben a kurarren lokaci, suna masu cewa matakin zai haddasa shakku a zukatan ‘yan Najeriya
Ko da yake, masana a fannin shari’a, sun ce matakin na INEC bai take doka ba, domin kundin tsarin mulkin kasar ya ba ta damar ta dauki duk matakin da ya dace domin ganin an yi zabe karbabbe
Saurari fashin bakin Dr
Usman Bugaje, mai sharhi kan harkokin siyasa a Najeriya:


Dubi ra’ayoyi
Hukumar Zaben Najeirya INEC, ta dage zaben shugaban kasar da za a yi a yau Asabar zuwa 23 ga watan Fabrairu
A wani taron manema labarai da hukumar ta gudanar dazun nan da misalin karfe 2 na dare agogon Najeriya, Shugaban hukumar Prof
Yakubu Mahmood, ya ce bayan lura da wasu batutuwa da suka shafi shirye-shiryen zaben, hukumar ta lura da cewa, gudanar da zaben ba zai yiwu ba
“Wannan mataki da hukumar ta dauka bai zo mata da dadi ba, amma ya zama dole a dauke shi, domin zai taimaka wajen samar da sahihin zabe
” Inji Prof
Mahmood
Ya kara da cewa, “hukumar za ta zauna da masu ruwa da tsaki domin ta fada masu halin da ake ciki a yau da misalin karfe 2 na rana (agogon Najeriya)
”
A da, an tsara za a yi zaben na Najeriya a yau Asabar bayan da aka kammala yakin neman zabe a ranar Alhamis


Dubi ra’ayoyi
'Yan kasar Nijar sun yi kira ga al'umomin Najeriya da 'yan siyasa su kaucewa duk wasu hanyoyi da zasu haddasa tashin hankali a kasar lokacin zabe
Al’umomin jamhuriyar Nijar na ci gaba da kiraye-kiraye ga 'yan siyasa da ma al'umar Najeriya baki daya don kaucewa dukkan wata tarzomar dake da nasaba da rikicin zabe tare da jan hankulan 'yan Nijar mazauna Najeriyar su nisanci kansu da shiga dukkan wata harkar da ta shafi zaben na Najeriya
Lura da zazzafan kalaman wasu daga cikin 'yan siyasar ta Najeriya a yayin yakin zaben da aka kammala a jiya Alhamis ya sa 'yan Nijar jan hankulan bangarorin siyasa akan bukatar su yi karatun ta nutsu don ganin komai na wannan zabe ya gudana cikin kwanciyar hankali
Saboda haka nuna halin dattako ya zama wajibi ga kowane dan Najeriya, Hajiya Zara Maina, wata tsohuwar 'yar jarida ce dake bin diddigin harakokin siyasar Najeriya
Ta ce samun tashin hakali a Najeriya ya shafi mutanen Nijar
Kamar yadda doka ta haramtawa kowane mutun tsoma hannunsa a harakokin siyasar kasar da ba ta shi ba, ya sa wani mai sharhi akan al'amuran yau da kullum Ibrahim Amadou, tunatar da 'yan Nijar mazauna Najeriya nauyin da ya rataya a wuyansu game da zaben na 16 ga watan Fabareru
A yadda wannan zabe ke daukan hankalin jama'ar Nijar Shuwagabanin addinai sun dukufa ga addu’oin zaman lafiya tare da gargadin matasa su nisanci duk wani dan siyasar da zai yunkura amfani da su don tayar da bore akan maganar zabe
Domin karin bayani saurari rahotan Sule Muminu Barma

Dubi ra’ayoyi
Jam’iyyar PRP a jihar Bauchi ta zargi hukumar yan sandan jihar da da kame magoya bayanta guda 22
Jam’iyyar ta ce hukumar yan sandan sunyi kutse gidan dan takarar ta na kujerar dan Majalisar Wakilai ta Bauchi ta tsakiya Yakubu Shehu Abdullahi, wakilin Birni, inda suka karya kofar gidan da yake kiwon dawakai suka kama wasu mutanen da ke zaune a gidan ciki har da limamin masallacin gidan
A hira da manema labarai da jam’iyyar PRP din ta gudanar a karkashin jagorancin shugaban reshen jam’iyyar na karamar hukumar Bauchi, Alhaji Suleiman Musa, ya bukaci babban sufeton yan sandan Najeriya da ya hana yan sandan jihar Bauchi cin zarafin yan jam’iyyar
Shima anasa jawabin dan takarar kujerar dan Najalisar Wakilai na Bauchi ta tsakiya wakilin Birni, ya ce bayan ya kammala ziyarar kamfen sai ya sami labarin abin da yan sandan sukayi a gidan dawakansa
A nasa ba’asin jami’in hulda da jama’a na hukumar yan sandan jihar Bauchi Kamal Datti, ya tabbatar da kama mutanen bisa zargin yunkurin tayar da hankali
Domin karin bayani saurari rahotan Abdulwahab Muhammad

Dubi ra’ayoyi
Amurka ta jaddada bukatar dake akwai na gudanar da zabe cikin lumana da kwanciyar hankali a Najeriya
Jakadan Amurka a Najeriya Stuart Symington, ya kara jaddada bukatar gudanar da babban zaben Najeriya cikin kwanciyar hankali da lumana, ya kuma ce kowanne dan Najeriya zai dauki alhakin abin da ya fada ko ya aikata, domin duniya ta saka ido akan Najeriya
Jadada Symington ya kara da cewa yana fatan duk abin da kowa zai yi zai saka kishin ‘kasa da son kasar, musamman hankoran ganin ta samu kyakykyawan makoma
Masu sharshi kan al’amuran yau da kullum, irin su mallam Ali Abdullahi ya ce wannan kira na Amurka abin a yaba ne
Da yake bayyana dalilan da ya sa Amurka da kungiyar tarayyar Turai ke nuna zakuwa a zaben Najeriya, farfesa Mohammed Turkur Baba, ya ce tun zaben da aka yi na shekarar 2015, sun nuna sha’awar cewa a yi zaben Najeriya cikin lumana da adalci, ganin irin girman kasar ne ya sa hankali ke kan ta
Saboda yawan jama’ar da Najeriya ke da ita da kuma arzikin kasa, ya sa manyan kasashen duniya ke dari-dari da wani abu da zai faru, domin idan rikici ya tashi a Najeriya zai iya shafarsu
Domin karin bayani saurari cikakken rahotan Hassan Maina Kaina

Dubi ra’ayoyi
Dan takarar gwamnan jihar Plato karkashin tutar jam’iyar PDP Saneta Jeremiah Useni ya bayyana cewa, duk da yake burin matasa da dama na tsayawa takara a zaben shekara ta dubu biyu da goma sha tara bai cika ba, suna da rawar da zasu taka a harkokin mulki
Saneta Useni wanda ya rike mukamai da dama karkashin mulkin soja da ya hada da ministan babban birnin tarayya Abuja, yace dokar da majalisa ta kafa da shugaban kasa ya sawa hannu domin ba matasa damar tsayawa takara da ake kira “Not Too Young To Run” an kafa ta ne da nufin ba matasa lokaci su kara nazarin harkokin mulki kafin shiga siyasa gadan gadan, sabili da haka aka bada tsawon shekaru kafin ta fara aiki
Janar Useni wanda ya kasance dan takakarar gwamna mafi yawan shekaru a zaben na bana, yace, yana jin yafi wadansu masu jini a jika kuzari, sabili da haka baya ganin shekarunsa a matsayin wata kalubala
Dangane kuma da delilin da yasa bai nemi tsayawa takarar shugaban kasa, ba ganin shekarunsa da kuma mukamai da ya rike a baya, Janar din da aka fi sani da J
T
Useni yace, lokacin da al’ummarsa suka neme shi ya tsaya takara, sun bukace shi ne ya tsaya takarar gwamna, abinde kuma ya yi ke nan
Daga cikin matsalolin da yace zai maida hankali a kai idan aka zabe shi gwamna akwai batun shawo kan matsalar harkokin tsaro da samar da ayyukan yi tsakanin matasa da kuma bunkasa tattalin arzikin jihar
Yace jihar Plato ta yi fama da tashe tashen hankali da rikicin addini da kabianci da suka gurguntar da harkokin noma, da kasuwanci da tattalin arzikin jihar, sabili da haka akwai bukatar samun wanda yake da karfin hali da kwarewa da kuma hangen nesa, kuma bisa ga cewar shi, ya mallaki wadannan duka
Saurari cikakkar hirar su da Alheri Grace Abdu

Dubi ra’ayoyi
Uwargidan dan takarar shugaban kasa a Najeriya na jam’iyar DPD Hajiya Amina Titi Atiku Abubakar ta yi kira ga matasa su guji bangar siyasa a lokutan zabe
A cakin hirar ta da Sashen Hausa, Hajiya Titi tace sau da dama ‘yan siyasa suna amfani da matasa ‘ya’yan talakawa a lokalin zabe wajen yin ayyukan asha da bangar siyasa
Ta kuma shawarci matasa su kiyaye doka da oda a lokacin zabe tare da shawartarsu su fito su zabi wanda ransu ke so, wanda kuma suke gani zai yi masu aiki ya inganta rayuwarsu
Uwargidan tsohon mataimakin shugaban kasar, ta kuma yi kira ga mata su sa ido a kan ‘ya’yansu domin ganin basu dauki matakin da zai cuci rayuwarsu a lokutan zabe ba, yayinda ta yi kira garesu su fita kwansu da kwarkwatarsu ranar zabe domin kada kuri’arsu
Hajiya Amina Titi tace ‘yan Najeriya suna da ‘yancin zabar wanda zai shugabance su da kuma sauya shugaban bayan shekaru hudu idan bai yi masu aiki ba
Dangane da takarar maigidanta, Alhaji Atiku Abubakar, Hajiya Titi tace gwaggwarmayar da ya sha da kuma girma dikin talauci da ya yi, yasa ta hakikanta cewa zai zama shugaban kasa da zai inganta rayuwar talakawa
Ta jadada cewa, shi mai çıka alkawari ne sabili da haka, bata da shakka zai çıka alkawarin da ya yi na ba mata kashi talatin cikin dari, yayinda zai ba matasa kashi arba’in cikin dari na mukaman gwamnati

Saurari cikakkar hirar da Alheri Grace Abdu ta yi da ita


Rundunar 'yan sanda ta jihar Kano ta kama wasu matasa da ba ta bayyana yawan su ba, dauke da wasu buhuna guda 17 makare da takardun kuri'ar zabe wato Ballot paper da ake zargin cewa, za a yi safarar su zuwa jihar Jigawa
Dubi ra’ayoyi
Rundunar 'yan sanda ta jihar Kano ta kama wasu matasa da ba ta bayyana yawan su ba, dauke da wasu buhuna guda 17 makare da takardun kuri'ar zabe wato Ballot paper da ake zargin cewa, za a yi safarar su zuwa jihar Jigawa
Tun da tsakar daren jiya ne 'yan sandan a garin Kano suka kama buhunan makare da kuri'u a yankin Noman's Land na Unguwar Sabon Gari a cikin birnin Kano
Tuni dai Jam'iyyar APC a jihar Jigawa ta nesanta kanta da lamarin, Alhaji Habibu Sani Sara, shine shugaban riko na Jam'iyyar APC a Jigawa, ya tabbatar da cewa basu da masaniya akan wannan batu kuma zasu gudanar da nasu binciken
Al’amarin dai ya ja hankalin shugabannin Jam'iyyar PDP a Jigawa, inda tun a daren na jiya wata tawaga daga ofishin Jam'iyyar ta isa ofishin yankin na 'yan sanda wato Metro tare da neman 'yan sandan su fito da abin dake cikin buhunan, duk da cewa daga bisani 'yan sandan sun sanar dasu cewa, kuri'un na gwaji ne kawai
Alhaji Umar Danjani Hadejia shine shugaban kwamitin yakin neman zaben dan takarar gwamna na PDP mai kula da harkokin matasa
Ya ce idan an ce kuri’un na gwaji ne, me ya sa aka kamasu su, kuma me ya sa sai da tsakar dare aka fito da buhunan
Don haka ba inda zasu sai sun ga abinda ya turewa buzu nadi
Alhaji Garba Lawan dake zaman kakakin hukumar zabe ta kasa a nan Kano ya yi karin haske dangane da mutanen dake da hurumin rarraba takardar gwaji ta yin zabe a matsayin wayar da kan jama'a
Yanzu haka dai rundunar 'yan sandan ta Kano na ci gaba da bincike akan wannan batu, a cewar kakakinta DSP Haruna Abdullahi
Ga karin bayani cikin sauti

Dubi ra’ayoyi
Hukumar yaki da cin hanci da rashawa a shiyyar arewa maso gabashin Najeriya ta gargadi ‘yan siyasa da ma duk masu alaka da hidimar zabe da su kauracewa duk wani nau’in almundahana a yayin gudanar da zaben gama gari da za a yi ranar Asabar 16 ga watan nan na Fabarairu
Hukumar tayi wannan gargadin ne a wani taron manema labarai da ta kira a jihar Gombe, helkwatar hukumar a shiyyar
A wata tattaunawa da jami’in hulda da jama’a na hukumar EFCC shiyyar arewa maso gabas, Malam Bello Bajoga yayi da wakilin Muryar Amurka Abdulwahab Muhammed, yayi karin haske game da irin shirin da hukumar ta yi
Sai dai kuma a yayin da hukumar ta EFCC ke jan kunnuwan jama’a, a daya gefen kuma kungiyoyi dabam dabam na al’umma suna gudanar da tarurruka domin bayyana goyon bayansu ga ‘yan takara
Sakataren kungiyar makafi na kasa, Musa Nuhu ya bayyana cewa sun yi wani taro a birnin tarayya Abuja kuma sun yanke shawara akan wanda zasu zaba
Ga karin bayani cikin sauti

Dubi ra’ayoyi
Ofishin jakadancin Amurka a Najeriya ya maida martini ga ofishin yakin sake neman zaben shugaban kasa Muhammadu Buhari, game da zargin da jami’in yada labarai Festus Kiyamo ya yi cewa jakadan Amurka na goyon bayan jam’iyyar adawa ta PDP da kuma Atiku Abubakar
A wata sanarwa da ya fitar, ofishin jakadancin Amurka ya yi kira ga ‘yan Najeriya a suyi watsi da jita-jita da kuma labaran karya, musanman a wannan lokaci na zaben kasa domin kaucewa har gitsi
Ofishin jakadancin har ila yau, ya ce yata goyon bayan kowanne dan takara ko jam’iyyar siyasa, abin da yake kokarin yi shine tabbatar da anyi adalci ga kowa a bisa tafarki irin na Demokiradiya
Amurka ta tunasarwa yan Najeriya cewa ita kawa ce ga Najeriya da ke son ci gaban ta, tare da bata gudunmawa na miliyoyin daloli, kudaden da kuma ke tallafawa wajen raya kasa da ci gaban al’umma kimanin miliyan biyu
Alhaji Musa Jikanwani, mai sharhi ne akan harkokin yau da kullum kuma wakili a kungiyar Amnesty International a Najeriya, ya ce “ni a gani na wannan ba wani sabon abu bane domin kuwa, ita ma gwamnati ko shugaban kasa Muhammau Buhari ya ci gajiyar irin wannan goyon baya a lokacin da yake adawa, kuma anan ganin da goyon bayan kasashen wajen ne ya samu nasara, saboda haka banga dalilin a zai sa gwamnati yanzu ta tada hankalin ta ba
”
Shima wani dan kasa, mai suna Hussaini Mani, cewa ya yi matakin na Amurka abin Allah wadarai ne, kuma baiga dalilin da zai sa Amirka ta rinka saka baki a cikin harkokin cikin gidan wasu kasashe ba, domin ita ma tana da nata matsalar
A farkon wannan makon ne dai Mista Festus Kiyama da ke zama kakakin yakin neman sake zaben shugaba Buhari ya zargi Jakadan Amurka da marawa Atiku Abubakar baya, bisa la’akari da bashi izinin shiga kasar ta Amurka bayan shekara da shekaru, a wannan lokaci a ake batun zabe
Domin cikakken bayani saurari rahotan Babangida JIbrin

Dubi ra’ayoyi
Ya yin da shirye-shiryen zabe ya kankama a Najeriya, masu sharshi a jamhuriyar Nijar sun fara bayyana matsayinsu a game faruwar wasu abubuwan da ke nuna alamun Nijar na goyon bayan daya daga cikin ‘yan takarar zaben shugaban kasa mai zuwa
Mawakan troupe Albishir, na jamhuriyar Nijar sun rera wakar kamfai ga dan takarar jam’iyyar APC a zaben shugaban kasar da za a gudanar a karshen mako a Najeriya, lamarin da tuni ya haifar da mahawara a yanzu haka a bisa yadda mawakan ke kwatanta wakar a matasyin wata gudunmawa daga shugaban kasar Nijar
Muryar Amurka ta yi kokarin tuntubar jami’an kasar Nijar, domin jin abin da zasu ce kan wannan Magana, amma hakka bata cimma ruwa ba
Wannan cece-kuce na faruwa ne kwanaki kalilan bayan da aka hango gwamnan jihar Zinder da na Maradi rataye da tutar APC a wuya a ya yin gangamin jam’iyyar na Kano, abin da ya janyo suka daga jam’iyyar adawa ta PDP wacce ke ganin an yi katsalandan
Tuni dai kungiyoyi masu zaman kansu suka fara jan hankulan ‘yan Nijar a duk inda suke su nisanci kansu daga dukkan wani yunkurin shiga harakokin zabubukan da za a gudanar a ranar Asabar din da ke tafe a Najeriya don kaucewa fadawa tarkon ‘yan siyasa
Domin cikakken bayani saurari rahotan Sule Muminu Barma

Babbar jam'iyyar adawa ta PDP a jihar Kaduna, ta koka da kama wasu manyan jam'iyyar da hukumar tsaro ta farin kaya ta yi saboda wasu kalamai da suka yi da ake zargin za su iya ta da fitina a ranar zabe
Dubi ra’ayoyi
Babbar jam'iyyar adawa ta PDP a jihar Kaduna, ta koka da kama wasu manyan jam'iyyar da hukumar tsaro ta farin kaya ta yi saboda wasu kalamai da suka yi da ake zargin za su iya ta da fitina a ranar zabe
Shugaban babbar jam’iyyar adawa ta PDP a jihar Kaduna, Mr
Felix Hassan Hyat, ya fadawa taron manema labarai cewa, an kama jigajigan jam’iyyar a jihar tare da hadin bakin jam’iyya mai mulki ta APC, inda aka tafi da su Abuja
Ya kuma kara da cewa suna zargin za’ayi amfani da sojoji da kuma 'yan kato da gora domin a haddasa rigima saboda mutane su ji tsoro, yana mai cewa, wadannan ba hanyoyin dimocradiyya ba ne
Amma a nata bangaren jam’iyya mai mulki ta APC a jihar, ta mayar da martani ta hannun mataimakin mai magana da yawun jam’iyyar APC, Alhaji Salisu Tanko Solo, wanda ya ce, shugaban jam’iyyar PDP na jihar ya kasa fadawa jama’a dalilin da ya sa aka kama su
Inda ya kara da cewa ko shi ya yi irin wadannan kalaman batanci to yana gayyatar jami’an tsaro su kama shi, saboda kalaman da su ka yi hankali ba zai dauka ba
Saurari cikakken rahoton Isah Lawal Ikara:

Yayin da zaben najeriya ya rage kwanaki uku, yanzu haka ana samu karin kalaman batanci daga bakin 'yan siyasa wanda ka iya tunzura magoya bayansu wajan aikata ba daidai ba, musamman a tsakanin jam'iyyun APC da PDP
Dubi ra’ayoyi
Yayin da zaben najeriya ya rage kwanaki uku, yanzu haka ana samu karin kalaman batanci daga bakin 'yan siyasa wanda ka iya tunzura magoya bayansu wajan aikata ba daidai ba, musamman a tsakanin jam'iyyun APC da PDP
Yayin da ya rage saura kwanaki uku a gudanar da babban zaben Najeriya, mukaddashin shugaban ‘yan sandan Najeriya, Muhammed Adamu Abubakar, ya gargadi ‘yan siyasa da su guji tayar da rigingimu a lokacin zabe
Abubakar ya kara da cewa hukumarsa za ta yi aiki ba sani ba sabo tare da tallafin sauran hukumomin tsaro wajan gano wani ko wasu gungun mutane da suke son ya yi wa dimokradiyya karan tsaye
Kafin wadannan kalaman nasa, dukkan jam’iyyun Najeriya sun rattaba hannu akan yarjejeniyar zaman lafiya, kafin lokaci da kuma bayan zabe, a karkashi kwamitin zaman lafiya da tsohon shugaban Najeriya Janar Abdulsalam Abubakar ke jagoranta
Yanzu haka dai manyan jam’iyyun kasar wato APC da PDP suna zargin junansu na shirin ta da hankali a lokacin wannan zabe, zargin da kowane bangare ya musunta
A wani bangaren kuma, kungiyoyi fararen hula a karkashin cibiyar CITAD wadda take fitar da rahoto na wata-wata kan bicike da bibiyar kalaman batanci ta kafofin sada zumunci da sauran kafafan yada labarai, cibiyar ta ce ta lura da kyau cewa kalaman batanci masu nasaba da addini sun yi sauki a kafafan sada zumunta
Saurari cikakken rahoton Hassan Maina Kaina da kuma rahoton Mahmud Ibrahim kwari:

A ranar 16 ga watan nan nan Fabrairu ne, wato ranar Asabar, za a gudanar da babban zabe a Najeriya
A wani yunkuri na bai masu kada kuri'a damar samun karin haske dangane da zaben, Muryar Amurka ta yi wani taro na bainar jama'a a Abuja, wanda ya samu halartar masu ruwa da tsaki a harkokin zabe, ciki har da lauyoyi da kuma masu kada kuri'a
A yayin taron, 'yan takara na jam'iyyu daban-daban, sun bayyana ra'ayoyinsu kan yadda suke ganin zaben zai gudana
“Wannan zabe, idan an fitar da sakamako, mu dauke shi tamkar kwallo muke yi, in wannan ya ci gobe kuma wani zai dauka
” Inji shugaban jam’iyyar ADPA, Shittu Muhammadu Kabiru
Grace Alheri Abdu, wacce ta jagoranci wannan taro, ta bayyana cewa Muryar Amurka za ta ci gaba da gabatar da labaru na wannan zabe tun daga yin zaben a ranar Asabar har zuwa ba da sakamakon zaben
“Maksudin shirya wannan taro shi ne mu kafar yada labarai ne kuma mu abin da mu ke yi shi ne ilmantar da mutane kan duk abin ke faruwa, musaman a ba da dama a kara fahimtar abin da ya shafi wannan zabe
” Inji Grace
Wannan taro dai da Muryar Amurka ta yi shi ne kusan karo na uku da aka yi irinsa, wanda ya samu halartar jama’a da dama
Na farko an yi shi ne tare da matasa, wadanda suka shafi masu kada kuri'a da masu sauraro, na biyu kuma da mata, sai kuma wannan daya samu halartar masu ruwa da tsaki na harkar zabe a tarayyar Najeriya
Saurari cikakken rahoton Hauwa Umar domin jin karin bayani:



Wasu ‘yan bindiga da ake zaton masu garkuwa da mutane ne domin neman kudin fansa, sun yi awon gaba da kimanin mutum 40, ciki har da wani basaraken gargajiya a jihar Niger
Maharan sun yi garkuwa da mutanen ne a yakuna daban-daban da ke jihar, inda wannan al’amari ya faru daga ranar Asabar din da ta gabata zuwa jiya Litinin
Daga cikin wadanda aka yi garkuwan da su, har da wani basarake
Satar mutanen ta shafi garuruwan Bandogari, Kokoki da Kokawo, da ke kanana hukumomin Rafi da Sarkin Fawa
Dukkanin kananan hukumomin, sun hada iyaka da jihar Kaduna, wacce ke fama da matsalar satar mutane
“Tsakani da Allah yara da mata yanzu muna kwana a cikin jeji ne, saboda zaman dadar da ake yi
” Inji wani mazaunin daya daga cikin garuruwan, wanda ya nemi a sakaya sunansa
Wani mazaunin garin bandogari ya shaidwa Muryar Amurka cewa “abin da ya faru a Bandogari shi ne, masu garkuwa da mutane sun sace mutane akalla 13
”
Sai dai da aka tuntubi Kakakin ‘yan sandan jihar ta Niger, DSP Abubakar Dan Inna, sai ya ce a ba shi lokaci zai kira, amma har ya zuwa lokacin hada wannan rahoto bai kira ba
Saurari cikakke rahoton Mustapha Nasiru Batsari daga Minna:







Tsohon shugaban hukumar da ke yaki da cin hanci da rashawa ta EFCC a Najeriya, Malam Nuhu Ribadu, ya nuna fargabar cewa dawowar jam’iyyar adawa ta PDP karagar mulki zai iya maido da hannun agogo baya ga abin da ya ce gagarumar nasarar da aka samu a fannin yaki da cin hanci
Ribadu wanda shi ne babban jami’in tuntunba na kamfen din ta-zarcen shugaba Muhammadu Buhari, ya ce aikin yaki da cin hanci da gwamnatin APC ta yi, ya fi duk abin da PDP ta gudanar a tsawon shekaru 16 da ta yi tana mulki
"Ka ga mutum shi kadai, duk duniya yana da gida a ko ina, kana da shi a Ingila kana da shi a America, kana da shi a Dubai
Mutumin da ya yi shekara uku ya zo ya kawo canji a rayuwarmu, za ka ce in cire shi, in dawo da wanda ya yi min lalaci, duk irin nadamar da ya yi, ai ni ba wawa ba ne
" inji Ribadu
Kalaman nasa na zuwa ne kwanakin kadan kafin 'yan Najeriya su yi zaben shugaban kasa
Sai dai babbar jam'iyyar adawa ta PDP, ta ce, kushe ta da APC ke yi, alamu ne na rashin adalci da kuma rashin hujjar rashin cika alkawuran kamfen da hakan ya jefa ‘yan Najeriya cikin kunci
"A kasar nan, babu tsaro, babu abinci, babu ayyuka, tattalin arzikin kasa ya lalace, matasa sai shaye-shaye, kai har harkokinmu da kasashen waje ya tabu
To idan aka ce wannan gwamnati ta komo ta sake shekara hudu, sai mu ce Najeriya Allah ya sawwake in akwai ta
" Inji Sakataren PDP na kasa, Sanata Umar Tsauri
Tuni dai hukumar zabe ta fara tura kayayyakin zabe da hakan ke nuna ba damuwar dage zaben kamar yadda aka gani a 2015
Saurari cikakken rahoton Sale Shehu Ashaka daga Abuja:



Hukumar kwastam dake kula da tashar jiragen ruwan unguwar Apapa a birnin Legas ta sami kudin shiga na fiye da Naira biliyan 400, da kuma Naira biliyan 73 daga harajin kayayyakin da ake fitarwa da kuma shigo da su Najeriya a shekarar da ta shude
Dubi ra’ayoyi
Hukumar kwastam dake kula da tashar jiragen ruwan unguwar Apapa a birnin Legas ta sami kudin shiga na fiye da Naira biliyan 400, da kuma Naira biliyan 73 daga harajin kayayyakin da ake fitarwa da kuma shigo da su Najeriya a shekarar da ta shude
Babban kwanturolan hukumar ta kwastam mai kula da tashar jiragen ruwan Apapa, Alhaji Bashir Abubakar, shi ne ya sanar da hakan a wani taron manema labarai da aka yi a birnin Legas, ya ce wadannan kudaden da hukumar ta tara zasu taimakawa gwamnati, maimakon dogaro da man fetur da kasar ke yi domin samun kudaden shiga
Alhaji Bashir ya ce yanzu haka akwai kwantenoni fiye da 1,300 da aka kama a wannan tashar kuma tuni suka gabatar da rahoto ga shugaban su Kanal Hameed Ali, ciki kuwa har da wasu masu dauke da kwayar Tramol da yace sun kama akwati 41, koda yake ba dukan kwantenonin ke da kayan fasa kwauri ba
Ya kuma ce sun kasa sun tsare suna jira su ga wanene zai zo yace nashi ne
Yanzu dai a yayin da kakar zabe ta kankama, hukumar ta baza jami’an ta domin sa ido akan shigowa cikin Najeriya da makamai da kayan jami’an tsaro da wasu ka iya amfani dasu domin tada husuma a cikin kasa a cewar Kwanturolla Bashir Abubakar
Ga karin bayani cikin sauti

Dubi ra’ayoyi
Kwamishinan hukumar zabe mai zaman kanta na jihar Borno, Alhaji Ibrahim Magaji ya yi bayani akan zabukan da za a gudanar a jihar
Yace akwai kananan hukumomi guda 8 cikin 27 da ake da su a jihar da za a gudanar da zabe a sansanonin ‘yan gudun hijira da aka yiwa rijistar kuri’u dubu dari hudu da tara da dari takwas da talatin da uku
Da suka hada da karamar hukumar Kalabalge, da Marte, Dukkwa, Ngala, da Kukawa da sauran su
Alhaji Magaji ya yi wannan bayanin ne a wani taron masu ruwa da tsaki akan harkokin zabe da kungiyar ‘yan jarida reshen jihar Borno ta kira, don wayar da kan jama’a akan zaben da ake shirin yi
Kwamishinan hukumar zaben jihar ya ce ya zuwa yanzu dai basu da wata matsala, kusan duk abinda suke nema sun samu
Ya kuma ce a halin yanzu akwai katunan din-din-din kusan dubu dari da ba a karba ba
Alhaji Yahaya Imam, shugaban hukumar wayar da kan jama’a na kasa, reshen jihar Borno, ya ce batun sayar da kati na daya daga cikin abubuwan da suka fi maida hankali akai wajen wayar da kan jama’a
Ya kuma kara bayyana illar sayarda katin zaben
Ga karin bayani cikin sauti

Kimanin makonni 7 kenan da ‘yan fansho suka kwashe suna zaman dirshan tare da yin addu’o’i a kowacce ranar Alhamis a babban fakon idin garin Birnin Kebbi
Dubi ra’ayoyi
Kimanin makonni 7 kenan da ‘yan fansho suka kwashe suna zaman dirshan tare da yin addu’o’i a kowacce ranar Alhamis a babban fakon idin garin Birnin Kebbi
'Yan fanshon na wannan taron ne a kokarinsu na musanta zancen bangaren gwamnatin jihar, da take cewa ta biya dukkan kudaden fansho da garatuti ga ma’aikatan da suka bar aiki, ciki ko har da wadanda ta tarar suna bin bashi
Babangida Garba Gwandu, shine shugaban ‘yan fanshon masu bin kadin hakkin su a jihar ta Kebbi
Yace maganganun da wasu shugabannin jihar suka yi babu gaskiya a ciki
Ya kuma tabbatar da cewa ba a biya jama’a da yawa kudadensu ba
Bala Sani birnin Kebbi, na daya daga cikin ‘yan fanshon da suka tattaru a filin idin, yace ya kamata a ce an biya su hakkinsu duk da cewa sun bi duk hanyoyin da suka dace amma har yanzu hakar su bata cimma ruwa ba
Ya kuma ce cikin matsalolin da suke fuskanta har da rashin abinci, kuma an koro ‘yayansu daga makaranta
Shi kuma kakakin jam’iyyar APC na jihar Kebbi, kuma shugaban kwamitin yakin neman zabe Alhaji Sani Dododo, an ruwaito yana fadin cewa gwamnatin jihar ta biya dukkan hakkokin ‘yan fanshon
Ga karin bayani cikin sauti daga Murtla Faruk Sanyinna

Kasa da mako guda kafin babban zaben da za a yi a Najeriya, har yanzu babu dan takarar gwamna da jam’iyyar APC ta tsayar a jihar Zamfara
A kuma karon farko, shugaban Najeriya ya yi tsokaci kan wannan dambarwar siyasa da ta sa wasu kotuna biyu suka ba da hukunce-hukunce masu karo da juna
“Duk gardamar da ake yi, yana wurin shari’a, za mu dakata, amma idan Allah ya yarda, daga yau kafin Asabar mai zuwa a fara zabe, ita hukumar zabe za ta fadi wanda ta yarda da shi
” Inji Buhari a lokacin da yake jawabi a yakin neman zaben da yaje jihar jiya Lahadi
Ba kamar yadda ya saba ba a jihohin da ya je yakin neman zaben, shugaba Buhari bai daga hannun kowa a matsayin wanda za a zaba gwamna a jihar ba
A kwanakin baya ne wasu kotuna biyu suka ba da hukunce-hukunc masu karo da juna kan takaddamar ‘yan takarar
Wata babbar kotu a Gusau ta yanke hukuncin cewa an yi zaben fidda gwaman na ‘yan takara a jam’iyyar, lamarin da ya yi hannun riga da matsayar da hukumar zabe ta INEC ta dauka
Baya ga haka wata kotun tarayya a Abuja kuma, ta yanke hukuncin cewa ba a yi sahihin zaben fidda gwani ba, saboda haka jam’iyyar ba ta da damar fitar da dan takara


Iyayen matashiyar nan Leah Sharibu wacce mayakan Boko Haram suka yi garkuwa da ita, sun yi kira ga hukumomin Najeriya da su cika alkawarin da suka dauka na ceto ‘yarsu
A wani taron manema labarai da ta kira a Abuja, Rebecca Sharibu, mahaifiyar Leah, ta ja hankalin mahukuntan kasar da su cika alkawarin da suka yi mata cewa za a kwato mata ‘yarta
“Sati daya nan gaba, za ta cika shekara daya, shi ya sa na zo gabanku da gaban gwamnati…
(ta fashe da kuka) Ina rokon gwamnati ta taimake ni kar ta manta alkawarin da ta yi min
” Inji Rebecca Sharibu cikin hawaye
Kungiyoyin kare hakkin bil Adama da shugabannin addini, na daga cikin masu yin kira da a saki Leah
A ranar 19 ga watan nan na Fabrairu, Leah za ta cika shekara guda a hannun mayakan na Boko Haram
Taron manema labaran da Rebecca ta kira na zuwa ne a daidai lokacin da ake ta jitajitar cewa mai yiwuwa matashiyar ta rasu
Saurari cikakken rahoton Medina Dauda:





Majalisar Dinkin Duniya ta shawarci ‘yan siyasar Najeriya da su guji amfani da kalaman batanci da nuna kiyayya da ka iya haifar da husuma a kasar
Mai wakiltar babban Sakataren Majalisar Dinkin Duniya na musamman kuma shugaban ofishin Majalisar na yankin Sahel a nahiyar Afirka, Mohamed Ibn Chambas ne ya bayyana hakan a Abuja, kamar yadda rahotanni suka nuna
Chambas ya bayyana hakan ne a wani taron yini guda da hukumar da ke kula da kafafen yada labarai ta NBC ta shirya, wanda ya mayar da hankali kan yadda kafafen yada labarai za su dauki rahotanni a zaben 2019 da ke tafe
A ranar 16 ga watan Fabrairu Najeriya za ta yi zaben shugaban kasa
Taron ya yi kira ga daukacin ‘yan Najeriya, da su kaucewa duk wani abu da zai iya ta da hankali
Najeriya na daya daga cikin kasashen da ke fama da batun labaran bogi wadanda kai ya haifar da rikici musamman a wannan lokaci na zabe
Tun da jimawa hukumomi suke ta yekuwa ga al’umar kasar da ta gujewa yada labaran da ba su da tushe tare da garagadin cewa duk wanda aka samu da laifi zai dandan kudarsa




Hukumar Lafiya ta Duniya WHO, ta ce, tana kara himmatuwa wajen ganin ta shawo kan cutar zazzabin Lassa, wacce ke ci gaba da yaduwa cikin gaggawa a sassan yammacin Afirka
Yankin yammacin na Afirka na tsakiyar lokacin da cutar ta fi kamari, wacce ta fi tasiri a tsakanin watan Disamba da Maris
Hukumar ta WHO ta ce, da ma dai ana sa ran barkewar cutar a dan tsakankanin wannan lokaci, amma a cewar Kakakin hukumar ta WHO, Tarek Jasarevic, sun damu matuka kan yadda cutar ke yaduwa cikin gaggawa
A cewar Kakakin, akwai bukatar al’umomin yankin na Yammacin Afirka, su dauki matakan tsabtace muhallansu domin kare kansu daga kamuwa da wannan cuta
"Misali, ana so mutane su rika ajiye kayayyakin abincinsu a wuraren da beraye ba za su iya kai wa ga ba, da zubar da shara nesa da gidajensu
” Inji Tarek Jasarevic
A ranar 22 ga watan Janairu, Najeriya ta ayyana barkewar cutar, inda ta ce jihohi 16 ne ke fama da ita
Hukumar dakile yaduwar cututtukan, ta tabbatar da cewa mutum 213 ne suka kamu da cutar a duk fadin kasar, yayin da wasu 42 suka mutu
Wannan kuma shi ne lokaci da cutar ta fi girma a cewar hukumomin Najeriya




Rundunonin sojojin kasashen Najeriya da Azerbaijan sun kulla alakar aiki tare da zummar karfafa dangantakar Mayakan sama na kasashen biyu
Dubi ra’ayoyi
Rundunonin sojojin kasashen Najeriya da Azerbaijan sun kulla alakar aiki tare da zummar karfafa dangantakar Mayakan sama na kasashen biyu
Tuni Babban Hafsan Hafsoshin rundunar Sojin Saman Najeriya ya isa kasar ta Azerbaijan a wata ziyarar aiki ta kwanaki hudu da yake yi bisa gayyatar mataimakin ministan tsaron kasar, kuma babban Hafsan Hafsoshin Sojan Saman kasar, Laftanar Janar Ramaz Tahirov
An zaga da Babban Hafsan mayakan saman Najeriyar, Air Marshall Sadiq Abubakar sansanin mayakan saman Azerbaijan dake Nasosnaya inda ake horas da mayakan sama, ake kuma gyara jiragen saman yaki samfurin Mi35m da L-392A
Tuni dai aka tsara yadda kasar ta Azerbaijan zata horas da dakarun saman Najeriya, kuma ana sa ran fara shirin horaswar kafin karshen watan nan na Fabarairu
Wannan dangantakar aikin ka iya taimakawa sojojin saman Najeriya wajen kara ingancin aiki da kuma gaggauta kakkabe sauran burbushin yan ta'adda a kasar
Tsohon ministan harkokin waje na Najeriya Alhaji Sule Lamido, kuma tsohon gwamnan jihar Jigawa Kuma, ya ce a tsari na Diplomasiyyar kasa da kasa, kalaman gwamnan jihar Kaduna Nasir El-Rufa'i yunkuri ne na bata sunan Najeriya a idon duniya
Dubi ra’ayoyi
Tsohon ministan harkokin waje na Najeriya Alhaji Sule Lamido, kuma tsohon gwamnan jihar Jigawa Kuma, ya ce a tsari na Diplomasiyyar kasa da kasa, kalaman gwamnan jihar Kaduna Nasir El-Rufa'i yunkuri ne na bata sunan Najeriya a idon duniya
Alhaji Sule Lamido ya yi wannan bayanin ne a wata hira da wakilin Muryar Amurka, Mahmud Ibrahim Kwari, biyo bayan kalaman da gwamnan jihar Kaduna Nasir El-Rufa’i yayi na cewa duk wasu wakilai ko kungiyoyin kasashen waje da za su so yin katsalanda a harkokin zaben da za yi ranar 16 ga watan Fabarairu, “za a maida gawarwakin su kasashen su
”
Tsohon ministan ya ce, gwamnan na magana ne kawai don a san da zaman shi, kuma don yana amfani da girman mukamin sa, amma baya da hurumin yin wadannan kalaman a matsayin sa na gwamna kuma hakan na muzanta Najeriya ne kawai a idon duniya
Alhaji Sule Lamido ya kuma ce, lafazin da gwamnan yayi ba zai yi wani tasiri ba a zaben da za a yi ta fuskar diflomasiyya
Ya kuma kara tunatar da jama’a akan yadda wasu wakilan kasashen waje suka yi ta kai-da-komo don tabbatar da an yi zaben gaskiya da adalci a shekarar 2015, kuma gwamna El-Rufa'i a wancan karon ya yaba da kokarin kasashen
A siyasance kuma tsohon ministan ya ce wannan “kada bula ce kawai yake yi
”
Domin karin bayani saurari cikakkiyar hirar Sule Lamdio da Mahmud Ibrahim Kwari

A Najeriya, matsalar satar jama’a da kuma ‘yan bindiga masu harbin kan mai uwa da wabi na kara ta’azzara a wasu sassan kasar a yayinda babban zabe a kasar ke karatowa
Dubi ra’ayoyi
A Najeriya, matsalar satar jama’a da kuma ‘yan bindiga masu harbin kan mai uwa da wabi na kara ta’azzara a wasu sassan kasar a yayinda babban zabe a kasar ke karatowa
Kama daga jihar Zamfara da kananan hukumomin Batsari, da Safana dake jihar Katsina, da yankin Birnin Gwari a jihar Kaduna, da kuma jihar Neja dake arewa maso tsakiyar Najeriya, dubban jama’a ne ke zama cikin yanayin zullumi a sakamakon ta’addancin wadannan ‘yan bindigar
Alhaji Ma’aru Ma’undu, na daya daga cikin wadanda suka tsallaka rijiya da baya a yankin karamar hukumar Mariga bayan da aka hallaka ‘yan uwansa guda biyu
Ya bayyana cewa suna zaune kawai sai ‘yan bindigar suka zo a guje suka bude masu wuta daga nan suka gudu
Shugaban karamar hukumar Rafi a jihar Niger, kuma shugaban kungiyar kananan hukumomin Najeriya, Alhaji Gambo Tanko, ya tabbatar da cewa suna fuskantar wannan matsalar a yankin amma suna daukar mataki
Rundunar ‘yan sandan jihar Niger ta ce tana kokarin fatattakar wadannan miyagun, a ta bakin kakakin rundunar jihar DSP, Abubakar Dan Inna
Gwamnan jihar Neja Alhaji Abubakar Sani Bello, a wani yakin neman zabe da ya je karamar hukumar Rafi mai fama da wannan matsalar, ya ce su na ci gaba da daukar matakai don ganin an sami tsaro a wannan yankin
Ga karin bayani cikin sauti daga Mustapha Nasiru Batsari


Biyo bayan asarar rayuka da Kuma lalata allunan kanfen da aka yi a yayin ziyarar da shugaba Muhammadu Buhari ya kai jihar Taraba, yanzu haka wata sabuwa ta kunno kai a tsakanin gwamnatin jihar da kuma bangaren APC
Dubi ra’ayoyi
Biyo bayan asarar rayuka da Kuma lalata allunan kanfen da aka yi a yayin ziyarar da shugaba Muhammadu Buhari ya kai jihar Taraba, yanzu haka wata sabuwa ta kunno kai a tsakanin gwamnatin jihar da kuma bangaren APC
Ziyarar da shugaban Najeriya Muhammadu Buhari ya kai jihar Taraba ta bar baya da kura, domin kuwa baya ga asarar rayuka sakamakon turmitsittsin da aka yi, an kuma farma wasu akan hanya abinda ‘yan jam’iyyar APC ke zargin gwamnatin jihar da daukar nauyin harin da kuma lalata allunan kamfe, sai dai gwamnatin PDP a jihar ta musanta wannan zargin
Ambassada Hassan Jika Ardo, na cikin dattawan jam’iyyar APC a jihar, yace suna da shaidun dake tabbatar da hannun gwamnatin jihar a wannan lamarin
To sai dai kuma a martanin da ya maida gwamnan jihar a ta bakin hadimin sa a bangaren harkokin siyasa, Abubakar Bawa, yace shafa musu kashin kaji ake yi
Jama'a da dama ne aka raunata sanadiyar harin na ‘yan bangar siyasa
Mallam Isa Jalo, wani dan jarida ne, shi ma yana cikin wadanda suka tsallake rijiya da baya a hannun wasu ‘yan bangar siyasa
Ga karin bayani cikin sauti daga Ibrahim Abdul'aziz


Dubi ra’ayoyi
Dan takarar shugaban kasa na jam’iyar People’s Trust Joel Gbenga Olawepo Hashim’ yace idan aka zabe shi a matsayin shugaban kasa, zai gabatar da wani tsarin da zai inganta rayuwar mata da zai taimaka wajen bunkasa tattalin arziki da rage talauci
A cakin hirarshi da Sashen Hausa, dan takaran yace zai samar da tsarin bada bashi mafi kankancin ruwa domin mata su sami jari su iya dogaro ga kai, su kuma taimaka wajen bunkasa tattalin arziki
Mr
Gbenga Hashim yace abinda yake haifar da talauci shine rashin bada dama ga wadanda suka fi rauni a tsakanin al’umma
Bisa ga cewarsa, ba mata Jari zai taimaka wajen rage rashin aikin yi taskanin matasa
Dangane kuma da ba mata mukamai a gwamnati, dan takarar na jam’iyar People’s Trust yace, idan aka zabe shi a matsayin shugaban kasa, zai ba mata abinda ya fi kashi arba’in cakin dari na mukaman siyasa
Dangane kuma da harkokin tsaro, dan takaran yace, zai gabatar da wani tsarin dogarawan tsaro daban da ‘yan sanda ko soji da zasu taimaka wajen shawo kan matsalolin tsaro
Ya bayyana raunin amfani da sojoji da ake yi wajen yakar Boko Haram da yace rashin hukumta wadanda aka kama yasa aka gaza shawo kan tada kayar baya da suke yi
Mr
Gbenga, wanda shine mataimakin kakakin jam’iyar PDP na kasa na farko, wanda bayan ficewarshi daga jam’iyar ya shiga harkokin kasuwanci a faninin albarkatun mai, kafin sake komawa siyasa, ya bayyana cewa, yana da kwarin guiwa jam’iyarshi zata taka rawar gani a babban zabe na kasa, bisa ga cewarsa, wadansu kananan jam’iyu sun bayyana janyewa su mara mashi baya
Saurari cikakkiyar hirarsu da Alheri Grace Abdu

Jarumi Adam A
Zango ya sauya dan takarar shugaban kasar da yake marawa baya a babban zaben da za a yi a Najeriya nan da wasu kwanaki masu zuwa
Dan wasan kwaikwayon ya shiga shafinsa na Instagram a yau Laraba, ya wallafa wani hoto, wanda ya nuna shi ya daga hannun Atiku Abubakar, dan takarar shugaban kasa karkarshin jam’iyyar PDP, alama da ke nuna cewa ya koma goyon bayansa
“An ba ni mukamin jakadan jam’iyyar PDP
” Zango ya rubuta a shafin nasa na Instagram
A da, jaurmin na dandalin shirya fina-finan Hausa na Kannywood wanda har ila yau mawaki ne, yana goyon bayan shugaba mai ci Muhammadu Buhari, wanda yake takara karkashin jami’yya mai mulki ta APC
A karshen shekarar da ta gabata, har ma uwargidan shugaban kasa Aisha Buhari, ta karrama shi da lambar yabo , yayin da aka fara yakin neman zabe
We are respected by VVIP!!
A post shared by  ADAM_A_ZANGO__ ACTOR/SINGER (@adam_a_zango) on Nov 1, 2018 at 4:41am PDT
​Atiku shi ne babban abokin hamayyar shugaba Buhari a zaben wanda za a yi a ranar 16 ga watan nan na Fabrairu
A kwanakin baya, Zango, wanda ake wa lakabi da “Prince Zango” ya halarci tarukan yakin neman zabe na APC inda ya yi wakoki da kira da a zabi shugaba Buhari da jam’iyyarsa ta APC
Martani
Jarumi Adam A
Zango bai bayyana dalilinsa na sauya sheka ba, amma masu lura da al’amuran yau da kullum da ke faruwa a dandalin na Kannywood da wasu abokanan sana’arsa, sun yi ta tsokaci kan wannan mataki da ya dauka
Sarkin wakan San Kano, Nazir Ahmad, na daya daga cikin fitattun masu nishadantarwa da suka fara mayar da martini kan sauya shekar da Zango ya yi
“Ka kira mutane kar su sayar da kuri’arsu, kar su sayar da ‘yancinsu, ka ce ko za a kashe ka sai Buhari…
saboda ba a baka kudi ba kawai shi kenan sai lissafinka ya karye sai ka tafi
” Inji Sarkin Nazir Ahmad kamar yadda ya wallafa a wani bidiyo a shafinsa na Instagram
Ya kara da cewa, “Ku kuna cewa mutane su yi don Allah, ku kuma kuna yi don kudi
”
Ayi Kwai 👂
A post shared by  Naziru Muhammad Ahmad 👑 (@sarkin_wakar_san_kano) on Feb 7, 2019 at 9:42am PST
Sai dai Chizo_1_germany_k, wani fitaccen mai wallafa hotuna da bidiyon barkwanci a shafin Instagram mazaunanin kasar Jamus wanda shi ma a da jarumi ne a Kannywood, ya ce yana ganin, zaluntar Zango aka yi, shi ya sa ya koma PDP
“Wannan tafiyar da Zango ya canza, wallahi! Wallahi!! yana daya daga cikin zaluncin da ake yi a Kannywood
An san cewa Adam A
Zango masoyin Baba Buhari ne amma sanadiyar kuntata mai da ake yi, ga shi yanzu mun yi losing dinsa (rashin shi), ya bar tafiyar Baba Buhari ya koma tafiyar Baba Atiku
” Inji Chizo_1_germany_k
“Adam A
Zango, Allah ya taimake ka
” Chizo_1_germany_k, Chizo ya kara da cewa
​Ita kuwa Hauwa Waraka, fitacciyar jaruma, cewa ta yi “Mu dai zama daram a APC
Wani fitacce jarumi da shi ma ya garzaya shafinsa na Instagram ya yi magana shi ne Abba Al Mustapha
​, amm shi lale marhabin ya yi da matakin da Zango dauka
"Barka da zuwa dan uwa
" Inji Abba wanda ya wallafa hotonsa da Zango suna gaisawa
Sashen Hausa na Muryar Amurka, ya yi kokarin tsakuro kadan daga cikin irin tsokacin da mabiya shafin Instagram din Zango suka yi, amma ga dukkan alamu ya kulle sashen yin tsokaci
Yanzu Adam A
Zango, ya hada sheka da jarumai irinsu Sani Danja, Fati Muhammed, Al Amin Buhari, Zaharaddeen, da Teema Makamashi a yi wa Atiku yakin neman zabe
A gefe guda, Zango ya baro su Ali Nuhu, Sadiq Sani Sadiq, Rukayya Dawayya, Halima Atete, Jamila Na Gudu, Nuhu Abdullahi da Maryam Yahaya a jerin juaramn da ke goyon bayan shugaba Buhari
Ba a dai taba wani lokaci da jaruman na Kannywood suka samu rarrabuwar kawuna ta fuskar siyasa ba, sai a wannan kakar zabe, kamar yadda masu lura da al’amuran Kannywood ke cewa

Dubi ra’ayoyi
Hukumar yaki da cin hanci ta jamhuriyar Nijer wato HALCIA da takwararta ta Najeriya wato EFCC sun rattaba hannu akan wata yarjejeniya a yau a birnin yamai da nufin farautar mahandama a kasashen biyu makwaftan juna
Lura da yadda mahandama dukiyar jama’a ke amfani da hanyoyin kasa don boye abubuwan da suka wawure a kasashensu na asali ya sa hukumar HALCIA da takwarar ta Najeriya EFCC kulla yarjejeniya wace a karkashinta Najeriya da Nijer zasu yi aikin hadin guiwa da zummar tunkarar wannan kalubale inji shugaban hukumar EFFCC Ibrahim Magu
Shugaban hukumar yaki da cin hanci ta HALCIA mai shari’a Abdourahaman Ghousman ya bayyana cewa yarjejeniyar hukumomin biyu za ta yi tasiri sosai a yakin da suka kaddamar akan barayin dukiyar jama’a
Kamar yadda gwamnatoci ke kara tsaurara matakan dakile hanyoyin cin hanci haka su ma mahandama dukiyar jama’a ke kokarin bullo da dabarun kaucewa dukkan wani tarkon da aka dana, sabili kenan da shugaban reshen transparency international a Nijer Mamman Wada ke gargadin mahukunta
Rahoton Transparency International na shekarar da ta gabata ya saka Nijer da Najeriya a sahun kasashen da suka yi wani dan karamin hobbasa akan maganar yaki da cin hanci yayinda kungiyoyin cikin gida ke kallon dalilan siyasa a matsayin wani tarnakin da ke hanawa jami’an yaki da cin hanci motsawa
Ga karin bayani cikin sauti

Dubi ra’ayoyi
A ci gaba da gangamin neman kuri'u da yan takara ke yi a Najeriya, Shugaba Buhari na jam'iyyar APC ya kai ziyara jihar Taraba dake fama da matsalar tsaro a arewa maso gabashin kasar, inda ya ce, APC ita zata kafa gwamnati a Taraba wannan karon
Kamar dai yadda aka gudanar da gangamin jam'iyyar, PDP daruruwan jama'a ne suka halarci gangamin na APC da aka yi a filin wasan Stadium dake Jalingo inda kusoshin jam'iyyar suka baje kolinsu
Tun farko a jawabin sa shugaban jam'iyyar APC Adams Oshomole shagube yayi, ga babbar jam'iyar adawa inda ya ce zasu cika alkawuran da suka yiwa 'yan Najeriya
Wannan ziyarar shugaban kasar ita ta kawo karshen cece-kucen da ake yi na batun takarar gwamnan jihar Taraban, inda aka daga hannun Dan takarar jam'iyyar Sani Abubakar Danladi, Wanda ya nuna farin cikin sa
To sai dai kuma a jawabin sa shugaba Buhari wanda ya nuna damuwarsa game da wasu matsaloli dake addabar kasar, ya ce gwamnatin sa ta kawo sauyi a Najeriya, ba kamar yadda 'yan adawa ke zargi ba
Sakamakon tattaruwar da jama'a suka yi, an sami turmitsitsi har wasu suka samu raunuka, koda yake kawo yanzu babu tabbacin ko an samu hasarar rai ko kuma a'a
Ga karin bayani cikin sauti


Dubi ra’ayoyi
Bayan jawabin shugaban Amurka Donald Trump ga Majalisar Dokokin kasar, suma yan Najeriya ba a barsu a baya ba wajen maida martani kan jawabin
A jiya ne shugaban Amurka Donald Trump ya gabatar da jawabinsa kan halin da kasar Amurka ke ciki, inda ya tabo batutuwa masu yawa da suka hada da na bakin haure da tattalin arziki da siyasa da dimokaradiyya
Haka kuma ya tabo batun kariyar Iyaka, wanda ya nemi a gina Katanga akan iyakar Amurka da Mexico, lamarin da ‘yan jam’iyyar Democrats suka ki amincewa da shi
Da suke mayar da martani ga jawabin Trump, ‘yan Najeriya na ganin jawabin ba Amurka kadai ya shafa ba, kasancewar Amurka na zaman tushen dimokaradiyya ga duniya
Haka kuma ‘yan Najeriyar na ganin cewa batun gina Katanga da Trump ke shirin yi a kan iyakar Amurka da Mexico, na zaman alama ta nuna kyama ga baki, haka kuma ya kamata shugabannin duniya su mayar da hankali wajen kyautatawa al’umominsu domin a daina samun kwararar bakin haure
Shima wani dan Najeriya da wakilin Muryar Amurka ya zanta da shi a Legas, ya ce jawabin shugaban tamkar mayar da hannun agogo baya a tsarin dimokaradiyya, idan aka duba kudurorinsa irin su gina Katanga da kuma fadan da yake yi da wasu ‘yan Majalisun jam’iyyar adawa
Domin karin bayani saurari ra’ayoyin wasu ‘yan Najeriya game da jawabin shugaban Amurka Donald Trump

Dubi ra’ayoyi
A Najeriya ya yin da ya rage ‘yan kwanaki kaddamar da babban zaben, a gefe guda kuma yan takarar kujerar shugabancin kasar musamman ‘yan jam’iyyar APC Muhammadu Buhari da na PDP Atiku Abubakar suna ta zafafa yakin neman zabensu i ta hanyar ziyartar jihohin kasar
Lokacin da shugaba Muhammadu Buhari na jam’iyyar APC ya je yakin neman zabe jihar Gombe, shi kuwa wazirin Adamawa na jam’iyyar PDP makwabciyar jihar Bauchi ne ya ziyarta domin neman kuri’a
Shugaba Muhammadu Buhari ya jaddada wa ‘yan Najeriya zai tabbatar ya ci gaba da rike amana idan aka sake zaben shi
Har ila yau a jihar Gomben, jam’iyyar APC ta yi babban kamu inda shugaban kwamitin yakin neman zaben dan takarar gwamna a jam’iyyar PDP Alhaji Bala Bello Tinka, ya ce ya fice daga jam’iyyar yakoma APC, inda ya yi waiwaye adon tafiya a jawabin daya gabatar
Shi kuwa wazirin Adamawa Alhaji Atiku Abubakar, a jawabin yakin neman zabensa da ya gabatar a Bauchi ya bukaci ganin jami’an tsaro ne da kada su tsunduma kansu a siyasa, da farko ya bukaci jama’ar jihar Bauchi da su fito don kada kuri’a wa jam’iyyar PDP
Shugaban kwamitin yakin zaben Atiku Abubakar a shiyyar arewa maso gabas, gwamnan Gombe Ibrahim Hassan Dan Kwambo ya bukaci yan uwansa yan jihar Bauchi da su kada kuri’arsu ma jam’iyyar PDP
Domin karin bayani saurari rahotan Abdulwahab Muhammad

Dubi ra’ayoyi
‘Yan Najeriya sun fara jan hankalin ‘yan takara dake neman rike madafun iko da su maida hankali wajen fadin irin ayyukan da za su yi, in sun yi nasarar zabe maimakon yin yarfe wa junansu a lokacin yakin neman zabe
Ya yin da manyan zabuka a Najeriya ke karatowa, ‘yan takara kuma ke zafafa yakin neman zabensu, wasu ‘yan kasar sunce sun lura da cewa kusan dukkan ‘yan takarar sun fi mayar da hankali ne kan kalaman batanci ga abokan hamayyarsu
Matsalolin rashin tsaro da talauci da rashin ilimi da sauran ababen more rayuwa su ya kamata ‘yan takarar su maida hankali wajen fayyace yadda za su magancesu
A cewar wasu mutane da wakiliyar Muryar Amurka Zainab Babaji ta zanta da su
Daraktan hukumar wayar da kan jama’a ta kasa, Garba Abari, ya ja hankalin ‘yan Najeria ne kan su guji tada rikici lokacin zabe
Domin cikakken bayani saurari rahotan Zainab Babaji

Dubi ra’ayoyi
Wata hadakar kungiyar mata ta gudanar da gangami a birnin tarayya Abuja na Najeriya, da nufin hada kan ‘yan siyasa da magidanta da matasa da kuma mata, kan illar bangar siyasa da kuma tada hankali lokacin da kuma bayan zabe
A cikin jawabinta, babbar mai jawabi a gangamin wadda kuma take wakiliyar cibiyar mata ta MDD a Najeriya, wadda kuma take wakiltar cibiyar a kungiyar ECOWAS Comfort Lamtey, ta ce yin wannan gangamin ya zama wajibi kasancewa mata da kananan yara ne suke tagayyara idan aka fuskanci tashin hankali
Shugabannin kungiyoyin mata da suka gabatar da jawabai a wajen ganganin sun bayyana cewa, taron bashi da alaka da wata jam’iyar siyasa, ko kungiyar addini dalili ke nan da mata suka yi dafifi zuwa zangon taron da aka gudanar a Unity Fountain dake tsakiyar birnin tarayyar
​
Matan da suka hallarci gangamin sun fito daga dukkan jihohin tarayyar Najeriya, suka kuma jaddada cewa ba za su lamunci amfani da su ko ‘ya’yansu wajen biyan bukatar wani dan siyasa a wannan zaben ba
Domin Karin bayani saurari rahotan Alheri Grace Abdu

Dubi ra’ayoyi
An gargadi manema labarai das u gujewa yin gaban kansu wajen bayyana sakamakon zabe da ga tashoshin kada kuri’a domin kaucewa kawo rikici dakuma rudani a cikin al’umma
Wannan gargadin ya na kunshe ne a jawaban da aka gabatar a wajen taron bita wa manema labarai da kungiyar ‘yan jarida ta kasa da kuma hadin gwiwar hukumar zabe INEC suka shirya a Bauchi, don tunatar da manema labarai game da hakkokin daya rataya a kansu kan zaben da za a gudanar a kwanan nan a fadin Najeriya
Kasancewar ‘yan jarida na da muhimmiyar rawa da za su taka a zabubbukan da za a gudanar a kasa baki daya, ya zamo tilas a sake tunasar da manema labaran game da muhimman ayyukan da suka wajaba akansu na ganin sun taimaka zabubbukan sun gudana cikin kwanciyar hankali da zaman lafiya ta hanyar ba da sahihan labarai masu inganci
Kwamrad Ibrahim Malam Goje, shine shugaban kungiyar ‘yan jarida na kasa a jihar Bauchi, ya yi bayanin makasudin taron
Inda ya ce ganin yadda gwamnatin tarayya da masu ruwa da tsaki a Najeriya suka mayar da hankali don ganin an samu nasarar yin babban zaben kasar, hakan ya sa suka ka yakamata su tara rawar da ta dace
Shi kuma anasa sakon ga mahalarta taron bitar, kwamishinan yada labarai na jihar Bauchi, Alhaji Umar Ibrahim Sade, ya yi tambihi wa ‘yan jaridan game da tabbatar da sahihancin labaru sannan ya ci gaba da cewa ‘yan jarida sun zama tamkar madubin al’umma, hakan ya zama wajibi akansu su zama masu tantance gaskiyar labara kafin su watsa
Shi kuma, Kwamishinan zabe ta INEC a jihar Bauchi Alhaji Abdullahi Ibrahim, ya yi bayani a hukumance dangane da shirin hukumar ta INEC dangane da gudanar da zaben
Ya kuma tabbatar da cewa yanzu haka duk kayayyakin zaben da ake bukata ya shiga hannu
Domin cikakken bayani saurari rahotan Abdulwahab Muhammad

Dubi ra’ayoyi
Hadakar jam'iyun adawa a jihar Taraba arewa maso gabashin Najeriya sun zargi gwamnatin jam’iyyar PDP a jihar da cin zarafin ma'aikata da kuma wasu sarakuna da ke dasawa da wasu jam'iyyun siyasa a, zargin da gwamnatin jihar ke musantawa
Yayin da ya rage yan kwanaki kafin babban zabe a Najeriya, yanzu haka wata sabuwa ta kunno, inda a jihar Taraba jam'iyun hamayya ke zargin gwamnatin PDP da nuna barazana ga ma'aikata da kuma sarakunan jihar da ke dasawa da yan hamayya
A wajen taron manema labarai a Jalingo fadar jihar, jam'iyun adawa sunce yanzu haka sun bankado wani shiri da suka ce gwamnatin jihar ke yi ta bayan fage kan ma'aikata da sarakuna game da zaben dake tafe
Shima da yake nasa jawabin, daya daga cikin shugabanin kungiyoyin kwadago a Najeriya, wanda ke zama darakatan kamfen na daya daga cikin yan takarar gwamna a jihar, Kwamared Bobboi Bala Kaigama, ya nuna bacin ransa game da abubuwan dake faruwa yanzu, inda ya zargi gwamnatin jihar da shakulatin bangaro, ya ce lokaci yayi na kawo sauyi
To sai dai kuma gwamnatin PDP a jihar ta musanta wadannan zarge zargen da yan jam'iyun adawa ke yi yanzu
Domin cikakken bayani saurari rahotan Ibrahim Abdul’aziz


Rundunar sojin kasa ta Najeriya ta ce ta gano wani shiri da wasu ke kullawa na kawo hargitsi a zaben kasar da za a nan da wasu kwanaki
Najeriya na shirin gudanar da babban zabenta a ranar 16 ga watan nan na Fabrairu a duk fadin kasar
Babban hafsan sojin kasa na Najeriya, Lt
Janar Tukur Buratai ne ya bayyana cewa sun samu wasu bayanai kan yadda wasu “marasa kisihin kasa” ke kokarin su kawo cikas a wasu sassan kasar a lokacin zaben
Bayanan a cewar Buratai, sun nuna cewa za a hada kai ne da wasu ‘yan kasar waje wajen ta da husuma a wasu sassan Najeriyar
Janar Buratai ya bayyana hakan ne yayin bude wani babban taron rundunar sojojin kasa na Najeriya a Abuja a jiya Litinin
“Bari na fada a daidai wannan lokaci cewa, mun samu bayanai kan yadda wasu kungiyoyi marasa kishin kasa, wadanda ke samun goyon bayan wasu ‘yan kasar waje, kan cewa za su kawo hargitsi a zaben 2019 a wasu sassan kasar nan
” Inji Buratai
Sai dai rundunar sojin ta Najeriya ta yi gargadin cewa, za ta ladabtar da duk wani dan kasa ko dan kasashen ketare da ta samu da hannun a yunkurin kawo cikas a zaben na Najeriya
Saurari cikakken rahoton daga Hassan Maina Kaina:

Yayin da ya rage kasa da kimanin makonni biyu a gudanar da babban zabe a Najeriya, hukumomi da kungiyoyin cikin gida da na ketare na shirya tarukan mahawara a tsakanin 'yan takarar gwamnonin Jihohi da kuma masu neman shugabancin kasar
Sai dai masana na bayyana kokwanto akan tasirin irin wadannan tarukan mahawara akan talakawa
A zaben shekara ta 2007 ne aka fara shirya mahawara tsakanin 'yan takara a Najeriya tun bayan da kasar ta koma tafarkin demokaradiyya a shekarar 1999, inda masu neman shugabancin kasar a wancan lokaci suka fafata a tsakanin su
Da shekarar zabe ta dawo an kuma shirya irin wannan mahawarar a shekara ta 2011 da 2015, sai kuma a kakar zabe ta bana inda hukumomi da kungiyoyin ciki da wajen Najeriya ke shirya mahawara har ma a matakin jihohi, domin bai wa masu neman gwamna damar baje kolin ga talakawa
Dr Sa'idu Ahmad Dukawa masanin kimiyyar siyasa a Jami'ar Bayero Kano ya ce "tasirin sai a gaba za a gani, saboda abu ne da ba a saba ba," sannan a zabukan da aka yi a baya "bai tasiri kan cin zabe ko rashin cin zabe ba
"
Ko a karsehn makon nan, hukumar gidan Radiyon BBC hadin gwiwa da wasu kafofin labaru na cikin gida sun shirya mahawara tsakanin masu takarar gwamnan Kano a 5 daga cikin Jam'iyyun kasar nan, wato Abdullahi Ganduje na APC, Salihu Sagir Takai na PRP, Mustafa Getso na NPM,Abba K
Yusuf na PDP, da kuma Maimuna Muhammad ta Jam'iyyar UPP
Dukkanin 'yan takarar dai sun halarci mahawarar, in ban da Abdullahi Umar Ganduje na APC kamar yadda ya kauracewa makamanciyar wanann mahawara da Jami'ar Bayero ta shirya a kwanakin baya
A yayin mahawarar dai 'yan takarar sun yi alkawuran kyautata rayuwar Jama'a a fannonin kiwon lafiya Ilimi , kasuwanci zamatakewa da ayyukan noma, kana daga bisani suka amsa tambayoyi
Saurari cikakken rahoton da Mahmud ibrahim Kwari ya aiko daga Kano:




Rundunar sojojin saman Najeriya ta gargadi jami'anta da su guji yin katsalandan a harkokin zaben kasar da za a gudanar kwanannan
Da yake magana a wani taron da ya gudanar da manyan kwamandojinsa, Babban Hafsan Hafsoshin Rundunar Sojojin Saman Najeriya, Air Marshall Sadique Abubakar, ya ce ba su da alaka da siyasa ko wata Jam'iyyar Siyasa
Ya ce Babban abin da ya sha masu kai shi ne tababar da tsaron kasa da kare mutuncinta, don haka ya gargadi jami'an rundunar da su nesanta kansu daga shiga cikin harkokin siyasa
Abubakar ya ce babu wata rawa ta kai tsaya da sojoji za su taka wurin samar da tsaro yayin zaben in ba bukatar hakan ta taso ba
Ya kara da cewa za su zauna cikin shirin ko-ta-kwana ko da 'yan sanda za su nemi taimakonsu wurin tabbatar da tsaro
Babban Hafsan Hafsoshin sojin saman ya ce manyan jiragensu da ma Helikwaptocinsu za su zauna cikin shirin tallafawa hukumar zabe da jigilar kayayyakin zabe in aka nemi su taimaka

Bayanai na ci gaba da bayyana dangane da abin da ya haddasa faduwar jirgin da ke dauke da mataimakin shugaban Najeriya Prof
Yemi Osinbajo a ranar Asabar
Osinbajo ya je yankin Kabba a ne a jihar Kogi domin yakin neman zabe a lokacin da jirgin mai saukar ungula ya yi saukar gaggawa
Rahotanni sun ce, kamfanin da aka dauki hayan jirgin mai suna Caverton Helicopter, ya ce, yanayin hazo da ya mamaye sararin samaniya ne ya sa jirgin ya yi saukar gaggawa, kamar yadda jaridar Premium Times ta wallafa
Babu dai wanda ya jikkata a wannan hatsari
Tuni mataimakin shugaban kasar na Najeriya, ya bayyana a shafinsa na Twitter cewa, suna ciki koshin lafiya, tare da mika godiya ga wadanda suka nuna alhininsu dangane da wannan lamari
We are safe and sound! Thank you to everyone who has expressed concern and thank you to the crew who managed the situation well
We believe that God will continue to keep us and Nigeria safe even as we go higher
We continue #NextLevelEngagements in Kabba, Kogi State
pic
twitter
com/RjNFTm08kE
“Mun yi amannar cewa Allah zai ci gaba da kare mu da Najeriya yayin da muke kokarin ciyar da kasar gaba
” Osinbanjo ya wallafa a shafinsa na Twitter
Akalla mutum 60 aka kashe a wani hari da kungiyar Boko Haram ta kai a garin Rann da ke jihar Borno a arewa maso gabashin Najeriya, inji kungiyar kar hakkin bil Adama ta Amnesty International
A cewar kungiyar, ta samu bayananta ne daga hotunan tauraron dan Adam da ta yi kididdiga akansu, wadanda suka nuna an kona daruruwan gine-gine a garin, kamar yadda ta bayyana a shafinta na Twitter
Amnesty International ta ce, harin wanda aka kai a ranar 28 ga watan Janairu, shi ne mafi muni da aka kai a ‘yan kwanakin nan
“Ta hanyar amfani da hotunan tauraron dan adam, mun tabbatar da cewa an yi kone-kone a lokacin da Boko Haram ta kai hari akan Ranna, wanda aksarinsa an daidaita shi
”
Kungiyar ta kara da cewa, da yawa daga cikin gine-ginen da aka kona, matsugunin da aka tanadarwa ‘yan gudun hijira ne, wadanda suka je neman mafaka
Amnesty ta kara da cewa ta damu matuka bayanan da wasu shaidu suka fada mata cewa, dakarun Najeriya sun janye da kwana daya kenan a yankin aka kai harin
Ya zuwa yanzu, hukumomin tsaro a Najeriyar ba su ce uffan kan wannan hari ba
A na shi bangaren, dan takarar shugaban kasa karkashin jam’iyyar PDP, Atiku Abubakar ya nuna takaicinsa kan harin na Rann
My thoughts and prayers are with families and friends of all those who may have lost a dear one in the renewed attack on Rann
https://t
co/SVSA0pZ6Ao
“Hankulanmu da addu’o’inmu na tare da iyalai da abokanai da duka wadanda suka rasa wani nasu a wannan sabon hari akan Rann
” Atiku ya fada a shafinsa na Twitter



'Yan Najeriya na ci gaba da bayyana ra'ayoyin su akan rawar da mata ke takawa a fagen siyasar kasar
Dubi ra’ayoyi
'Yan Najeriya na ci gaba da bayyana ra'ayoyin su akan rawar da mata ke takawa a fagen siyasar kasar
Adadin mata a gwamnatin Najeriya a cikin shekaru 3 da suka gabata ya ragu zuwa kashi shida kuma babbar ‘yar takarar shugaban kasa a Najeriya, Oby Ezekwesili, ta janye daga takarar
Mrs
Oby Ezekwesili ta kudiri aniyar kawo sauyi a fagen siyasar Najeriya a lokacin da ta tsaya takarar neman zama mace ta farko a matsayin shugabar kasa
Amma sai ta janye daga takara makonni 3 kafin zaben na ranar 16 ga watan Fabarairu don ta hada hannu da hadakar jam’iyyun adawa don ganin an kawar da manyan jam’iyyun siyasar kasar
Wannan matakin ya ba masu goyon bayanta irin su Raymond Chinedu mamaki, wanda ke ganin ta a matsayin wadda zata kawo daidaito tsakanin jinsuna
Raymond “Yace a Najeriya, da wuya a taimakawa mace har zuwa wannan matakin, kaji inda aka sami karayar gwiwar amma mun yi imanin cewa idan mazan sun gaza a tsawon wannan lokacin, tunanin mu shi ne akalla idan aka sami mace a gwamnati, dake jagorancin gwamnatin, mun yi imanin ta yiwu a sami sauyi
Hukumar zaben Najeriya ta INEC ta ce kashi 6 kacal na mukaman siyasa mata suka mallaka a kasar
Darakta Oluwole Osaza, ya dora laifin karancin mata a fagen siyasa akan bambance bambancen ala’ada da addini
Osaze ya ce “kasar Rwanda na da yawan mata da suka fi na Najeriya
Daya daga cikin dalilan shi ne matakan da aka dauka a kasar, saboda a dokokin su, su na da wadannan
Mu kuma bamu da su
Rahoton Timothy Abiezu
Dubi ra’ayoyi
A Yayinda zabukan shugaban kasa da na ‘yan majalissu a Najeriya ke karatowa, jami’an tsaro a jihar Oyo, sun yi kashedi tare da bayyana irin matakai ko shirin da suka yi don tabbatar da cewa an yi zabukan lami lafiya
Kwamishinan ‘yan sandan jihar Oyo, Abiodun Odude ya ce za su yi amfani da karfin doka akan duk wadanda ke neman tada zaune tsaye ko aka kama da harsasai ko makamai, zasu yabawa aya zaki
Shi ma jami’in hulda da jama’a na rundunar tsaron farin kaya da ake kira Civil Defence, Olusegun Oluwole, ya bayyana irin matakan da zasu dauka don ganin komai ya tafi daidai a lokacin zabe, da kuma kare rayukan mutane da dukiyoyin jama’a
Mr
Oluwole ya kuma bukaci jama’a su taimakawa jami’an tsaro don ganin an gudanar da zabukan lafiya
Kwamandan runduna ta biyu ta sojojin Najeriya dake Ibadan, Manjo Janar Ogundele Azinta, ya ce bisa umurnin hafsan hafsoshin sojojin Najeriya, rundunar ta biyu ta tsara wasu aikace aikace don tabbatar da tsaro a lokacin zaben na shekarar nan ta 2019
Kwamandan ya kuma bukaci jama’a su fita su kada kuri’un su ba tare da wata shakka ba
Ga karin bayani cikin sauti


Dubi ra’ayoyi
Dazu da maraice shugaban Najeriya ya kammala ziyarar yakin neman zabe a Kano, sai dai shugaban bai yi wani sabon alkawari ba musamman ta fuskar lamuran da suka shafi farfado da masana'antun Kano da harkokin kasuwanci
Gabanin bayyana a dadalin taron, sai da shugaban ya bude wata gada da gwamnatin Kano ta gina a daf da Barikin sojoji na Bokavo kuma ya kai ziyarar neman tabarraki fadar mai martaba sarkin Kano Malam Muhamamdu Sanusi na biyu
Dubbun dubatun mutane ne suka yi dafifi domin tarbar shugaban, sai dai a iya cewa taron ya saba da wadda aka saba gani a lokutan baya, inda Kano kan tsaya cik har sai shugaban ya kammala ziyara
A wannan karon jama'a da dama musamman a sassa daban daban na birnin Kano sun ci gaba da harkokin su
Domin karin Bayani saurari rahoton Mahmud Ibrahim Kwari


Dubi ra’ayoyi
Al'umomin jihar Nasarawa sun kira ga shugabannin da zasu zaba a zabe mai zuwa da su mayar da hankali kan ayyukan da za su inganta rayuwa
A Najeriya harkokin zabe na kara kankama, ‘yan takara kuma sai kara kaimi suke wajen janyo hankalin al’umma su zabe su saboda wasu ayyuka da suke niyyar yi musu na ci gaba
A bangare guda kuma, al’ummar na bukatar shugabanni a matakin tarayya da jiha, su yi la’akari da ayyukan da zasu inganta rayuwarsu ta hanyar samar musu da ababen more rayuwa, musamman a kasa irin Najeriya dake da dimbin albarkatun kasa
Wakiliyar Muryar Amurka a jihar Nasarawa, Zainab Babaji, ta shiga garin Lafiya domin jin ra’yoyin mutane kan abin da suke so wadanda zasu zaba a zabe mai zuwa su yi musu
A cewar mallam Dauda Alhaji Saleh, yana da kyau gwamnati ta samarwa da nakasassu wajen da za a ke horar da su sana’o’i domin dogaro da kai, da rage yawan barace-barace
Haka kuma zai yi matukar taimakawa idan gwamnati za ta ware wasu kudade tana baiwa nakasassu

Inganta kiwon lafiya da samar da hanyoyin sufuri na daga cikin bukatun Usman Abdullahi, wanda kuma ya yabawa gwamna mai ci a yanzu kan kokarin da ya yi ga batun tsaro a jihar Nasarawa
Baya ga sauraron ra’ayoyin jama’a, Zainab ta tambayi gwamna Umaru Tanko Almakura, ko wacce wasiya zai barwa al’ummar jiharsa ganin cewa wa’adinsa na biyu ya kusa karewa
Da yake amsa tambayar Almakura, ya ce karfafa zuciya bisa kyawawan halaye da ayyuka da kuma tsaida gaskiya da rikon amana, wanda su ne zasu tabbatar da zaman lafiya a jihar Nasarawa
Domin cikakken bayani saurari rahotan Zainab Babaji

Dubi ra’ayoyi
Majalisar Dinkin Duniya na shirin kaddamar da wani asusun neman tallafin kudaden da za a yi amfani da su wajen tallafawa miliyoyin mutanen da rikicin Boko Haram ya rutsa da su a arewa maso gabashin Najeriya
Daga cikin wadanda za a tallafawa har da dubban daruruwan ‘yan gudun hijira da suka tsallaka zuwa kasashen da ke makwabtaka da Najeriyar, domin neman mafaka
Akalla Dala miliyan 983, asusun tallafin zai nema, inda za a yi amfani da Dala miliyan 848 daga cikin kudin wajen tallafawa mutum miliyan 6
2 da suka tagayyara sanadiyar rikicin Boko Haram, a jihohin Borno, Adamawa da Yobe, wato jihohin da rikicin ya fi kamari
Kusan shekara goma aka kwashe fafatawa tsakanin mayakan kungiyar ta Boko Haram da gwamnatin Najeriyar
Kakakin ofishin da ke kula da ayyukan agaji na Majalisar Dinkin Duniya, Jens Laerke, ya ce, rikice-rikicen da suka taso a ‘yan kwanakin nan, sun raba fararen hula sama da dubu 80 da muhallansu
“A jimillance, mutum miliyan 1 da dari 8 aka raba da muhallansu a yankin arewa maso gabashin Najeriya, sanadiyar wannan rikici, wanda ya haddasa cin zarafin fararen hula ta hanyar kisa, fyade da garkuwa da mutane
” Inji Laerke
Ana sa ran za a kwashe shekara uku wajen aiwatar da wannan tsarin tallafi ta hanyar amfani da kudaden da za a tara
Jami'an tawagar Tarayyar Turai da za su sa ido a babban zaben Najeriya, sun ce basa goyon bayan wani dan takara ko wata jam'iyya a zaben da za a yi a watan gobe
Dubi ra’ayoyi
Jami'an tawagar Tarayyar Turai da za su sa ido a babban zaben Najeriya, sun ce basa goyon bayan wani dan takara ko wata jam'iyya a zaben da za a yi a watan gobe
Yanzu haka tawagar masu sa ido daga Tarayyar Turai a karkashin jagorancin Uwargida Maria Arina tace, basu zo Najeriya domin goyon bayan wani dan takara ba
Maria tace, aikin su shine tattara bayanai kan yadda za’a gudanar da zabe, ta kuma kara da cewa tawagar bata da wata sha’awa ta yadda zaben zai kasance
Sanann tace, tawagar tana cin gashin kanta, kuma bata da wata alaka ko ra’ayi na wani dan takara a wannan zabe, domin mu babu ruwanmu kuma mun fitar da matsayar mu akan wannan, a matsayin mu na jamia’an Tarayyar Turai
Ministan Labaran Najeriya Alhaji Lai Mohammed ya ce, gwanmati ta samu wasu bayanan sirri da ke nuna cewa, akwai wasu da ke kitsa mummunan tashin hankali a kasar yayin wannan zabe
Lai ya ce, sun gano masu son tada husumar ta hanyar amfani da mayakan Boko Haram da ‘yan bindiga
Wannan gargadi na gwanmatin Najeriya ya zo ne a daidai lokacin da jami’an kasashen duniya suke kokarin saka ido akan zaben da za’a gudanar a watan gobe
Saurari cikakken taroton Hassan Maina Kaina:

Dubi ra’ayoyi
Yanzu haka dai ana zaman dar dar a fadar gwamnatin jihar Legas sakamakon matakin da Majalisar Dokokin Jihar suka fara dauka na neman tsige gwamnan Jihar Akinwumi Ambode, bisa laifin kasa gabatar da kasafin kudin bana
A wani zama da ‘yan Majalisar Dokokin jihar suka gudanar ranar Litinin, akasarin ‘yan Majalisar sun bayyana bukatar tsige gwamnan da mataimakiyarsa da kuma daukar matakai na dakatar da wasu Kwamishinoni bisa zargin da ake musu na kasa gabatar da kasafin kudin bana akan lokaci
Sai dai kakakin Majalisar Dokokin jihar Legas, Mudashiru Obasa, ya roki ‘yan Majalisar da su baiwa gwamnan Karin lokaci ko kuma damar gabatar da uzurin dake gabansa, domin jin dalilan da ya sa ya kasa gabatar da kasafin
Wannan takun saka dai ya samo asali ne ana dab da fara zabe na fidda gwani na takarar mukamin gwamna a zaben da za gudanar a watan gobe
Daukan wannan mataki na fara shirin tsige gwamman jihar Legas dai ya samo asali ne lokacin da mataimakin kakakin Majlisar Wasu Eshilokun Sanni, ya gabatarwa Majalisar wani rahoto wanda ke da nasaba da kasafin kudin
Wakilin Muryar Amurka a Legas Babangida Jibrin ya ji mabanbantan ra’ayoyin wasu mazauna Legas kan wannan takaddamar dake faruwa
Domin Karin bayani saurari rahotan Babangida Jibrin

Dubi ra’ayoyi
Kungiyar lauyoyin Najeriya ta NBA ta kauracewa zaman kotu na kwanaki biyu domin nuna rashin jin dadinta kan matakin da shugaban kasar Najeriya ya dauka na dakatar da babban Alkalin Alkalan kasar
Da alamun wannan mataki na kauracewa zaman kotu da kungiyar lauyoyin NBA, ta soma na kwanaki biyu yanzu haka ya soma jawo tsaiko a harkokin sharia, yayin da wasu lauyoyi ke ganin matakin bai dace ba
Barista Idris Abdullahi Jalo wani lauya ne kuma dan takarar kujerar majalisar dokoki a jihar Taraba a inuwar jam’iyar APC, ya ce su basu ji dadi ba da wannan mataki na lauyoyin
Kamata ya yi kungiyar lauyoyi ta gane cewa ita kungiyace ta kwararru
To sai dai kuma, yayin da su Idris Jalo ke sukan matakin, wasu lauyoyin na cewa idan aka bi ta barawo to abi ta mabi sawu a cewar Barista Sunday Joshua Wigra, wani lauya a Yola
Kawo yanzu dai tuni Majalisar Dattawan Najeriya ta shigar da kara a kotun kolin kasar kan batun dakatar da babban Alkalin Alkalan, yayin da kuma ita ma Majalisar koli ta harkokin sharia a Najeriya wato Federal Judicial Council, ta kira wani taron gaggawa don duba wannan dambarwa
Domin Karin bayani saurari rahotan Ibrahim Abdul’aziz

Dan takarar shugaban kasa karkashin jam'iyyar PDP mai adawa, Atiku Abubakar, ya ce dakatar da babban jojin Najeriya da shugaba Muhammadu Buhari ya yi mataki ne na yi wa mulkin dimokradiyya zagon kasa
Tsohon mataimakin shugaban kasar, ya bayyana hakan ne a wani taron manema labarai na kasa da kasa da ya gudanar a Abuja, babban birnin Najeriya
"Yin watsi da umurnin kotu da kuma yi wa doka karan tsaye kan abin da ya shafi hakkin bil adama, ya nuna cewa gwamnatin Buhari ta gwammace ta bi son ranta
" Inji Atiku
Atiku ya kara da cewa, batun da ya kamata a yi dubi akai shi ne ba wai ko babban Alkalin ya yi laifi ba, kamata ya yi a duba ko an bi tsarin doka wajen dakatar da shi
A cewar shi, matakin da gwamnatin shugaba Buhari ta dauka, ya kafa tarihin da ba a taba gani ba a kasar ko da ma a lokacin mulkin soja
Yunkurin jin ta bakin bangaren gwamnatin ya cutura, amma a baya fadar gwamnatin ta Najeriya ta kare matakin dakatar da babban Alkalin, inda Ministan yada labarai, Lai Mohammed ya zargi Onnoghen da karya dokar kotun da’ar ma’aikata

Majalisar Dattawan Najeriya ta garzaya zuwa kotun kolin kasar domin kalubalantar matakin da shugaba Muhammadu Buhari ya dauka na dakatar da babban Alkalin kasar Walter Onnoghen
Wata sanarwa dauke da sa hannun mai bai wa shugaban Majalisar Dattawa Bukola Saraki shawara kan harkokin yada labarai, Yusuph Olaniyonu, wacce aka wallafa a shafin Twitter na ofishin shugaban majalisar, ta nuna cewa ana kalubalantar Buhari ne kan batutuwa biyu
“Majalisar ta shigar da kara a kotun kolin ne domin ta nemi karin bayani kan ko matakin da shugaba Muhammadu Buhari ya dauka na dakatar da babban Alkalin Najeriya, Walter Nkannu Onnoghen, ya saba dokar kasa,” kamar yadda sanarwar ta nuna
Sannan majalisar har ila yau ta nemi kotun ta fayyace mata “ko matakin na shugaban na Najeriya ya shiga hurumin majalisar kamar sashi na 292 a kundin tsarin mulkin kasar,” ya nuna ita ce take da hurumin daukan wannan mataki
Dalilin wannan kara da majalisar ta shigar, ya sa ta dauki matakin soke zaman da ta shirya yi a ranar Talata domin yin muhawara kan dakatar da Onnoghen a cewar sanarawar
"An dage zaman majalisar da aka tsara za a yi a gobe (Talata)
"
Therefore, in line with the standing rules of the Senate not to debate issues that are already pending before the court, the reconvening of the Senate tomorrow has been put off
https://t
co/crs3potJFV
Ya zuwa lokacin hada wannan rahoto, babu wani martani da fadar gwamnatin ta Najeriya ta mayar dangane da karar da aka shigar da ita
A makon da ya gabata aka dakatar da babban Alkali na Najeriya bisa zargin kin bayyana daukacin kadarorin da ya mallaka, lamarin da ya sa aka shigar da shi kara a gaba kotun da’ar ma’aikata
Dubi ra’ayoyi
Gwamnatin Najeriya ta gargadi kasashen ketare akan yin katsalandan a harkokin ta
Kasar da ke yankin Afrika ta Yamma ta jaddada cewa za ta gudanar da zaben shugaban kasa na gaskiya da adalci a ranar 16 ga wata Faburairu dake tafe
Da yake maida martani a kan sukar da Amurka da Birtaniya da kuma kungiyar Tarayyar Turai suka yi a kan dakatar da babban akalin Najeriya da shugaba Buhari ya yi ranar Jumma'a, mai Magana da yawun shugaban ya kare wannan matakin
Gwamnatin tarayyar Najeriya ta kudiri aniyar tabbatar da zaben gaskiya da adalci
wannan gwamnatin ba zata saba saba doka ba kuma ba zata amince a tsoma mata baki a cikin harkokinta ba, a cewar Mallam Garba Shehu a wata sanarwa da ya fidda ranar asabar da maraice
An zabi shugaba Buhari mai shekaru 76 tsohon shugaban soja a shekarar 2015, yanzu yana kuma neman a sake zabensa karo na biyu a kasar da tafi kowace kasa a nahiyar Afrika yawan al’umma
Bangaren shari’ar kasar ne zai zartar da hukunci a kan duk wanda ya kalubalance sakamakon zaben shugaban kasa da na 'yan Majalissa, har zuwa matakin kotun koli
Dubi ra’ayoyi
An kammala taron masu ruwa da tsaki kan harkokin noman Tumatir na kasa a jihar Kano, inda aka tattauna game da maradu da kuma kalubalen da manoman Tumatir ke fuskanta a Najeriya
Cibiyar bunkasa noman Tumatir ta Techno-serve hadin gwiwa da ma'aikatar noma da raya karkara ta tarayyar Najeriya ne suka shirya taron, inda masana da manoman Tumatir da kuma jami'an gwamnati suka karawa juna ilimi kan yadda za'a habaka harkokin noman Tumatir a Najeriya
Farfesa Mahmud Daneji, Manajan Daraktan hukumar bunkasa ayyukan noma da raya karkara ta jihar Kano mai lakabin KNARDA, ya ce duk wani abu da aka fito da shi sakamakon taron, gwamnatin Kano za ta tabbatar da ganin ta aiwatar da shi
Hajiya Salamatu Garba shugaban kungiyar WOFAN mai tallafawa mata manoma a yankunan karkara tace taron nada alfanu ga mata manoma
Babban Daraktan Cibiyar raya noman Tumatir ta Techno-serve a nan Najeriya Mr Larry Umunung, ya ce ana hasarar 45% na adadin Tumatirin da ake nomawa duk shekara a Najeriya
To amma kwamishinan gona da albarkatun kasa kuma mataimakin gwamnan Kano Alhaji Nasiru Yusuf na cewa, samun jituwa tsakanin masu noma Tumari da masu sayarwa shine abin da zai taimaka wajen rage asarar da ake samu
Domin Karin bayani saurari rahotan Mahmud Ibrahim Kwari

Mai magana da yawun shugaban Najeriya Garba Shehu ya ce, gwamnati za ta gudanar da zabe na gaskiya da adalci, yayin da yake maida wa kasashen yamma martani kan shakku da fargabar da su ka nuna kan makomar zaben Najeriya da ke tafe
Dubi ra’ayoyi
Mai magana da yawun shugaban Najeriya Garba Shehu ya ce, gwamnati za ta gudanar da zabe na gaskiya da adalci, yayin da yake maida wa kasashen yamma martani kan shakku da fargabar da su ka nuna kan makomar zaben Najeriya da ke tafe
Gwamnatin Najeriya ta gargadi kasashen waje da kar su yi katsalandan a zaben kasar, ta na mai jaddada cewa kasar ta Yammacin Afurka za ta gudanar da zaben Shugaban kasa cikin adalci a ranar 16 ga watan gobe
Da ya ke maida martani kan sukar da Amurka da Burtaniya da kuma Tarayyar Turai su ka yi, saboda dakatar da alkalin-alkalan Najeriya da Shugaba Muhammadu Buhari ya yi, mai magana da yawun Shugaba Buhari ya kare wannan shawarar da Shugaban ya yanke
"Gwamnatin tarayyar Najeriya ta himmantu ga gudanar da zabe cikin adalci da gaskiya
Wannan gwamnatin ba za ta karkatar da doka ba haka kuma ba za ta lamunta da duk wani shishshigi cikin harkokinmu ba,” a cewar mai magana da yawun Shugaban kasar Garba Shehu, a wata rubutacciyar takarda da daren Asabar, a cewar kafar labarai ta Reuters
A wani karin bayani da ya yi jiya Lahadi, Shehu ya bayyana kasashen uku da abokan Najeriya, to amma sai ya ce ga dukkan alamu sukar da su ka yi “ta biyo bayan zato mara tushe, da kuma raina salon wannan dimokaradiyyar Afurkar
” Ya kara da cewa, “Babu daya daga cikin kasashenku da za ta bar alkalin da ke dabaibaye da rigingimu ya yi alkalanci, idan ba a warware matsalar ba
”
Yayin da aka tunkari babban zabe a Najeriya, ya zuwa yanzu, zai yi wuya a bayyana adadin jarumai mata da maza na dandalin Kannywood da mawakan Hausa da suka shiga gangamin yakin neman zabe, domin tallata ‘yan takarar da suke marawa baya
An ga fitattun jarumai irinsu Ali Nuhu, Adam A
Zango da mawaka irinsu Ado Gwanja da Rarara da dai sauransu, suna nuna goyon bayansu ga 'yan takarar da suka fi kwanta masu a rai musamman a matakin 'yan takarar shugaban kasa
Akan ga fitattun mutanen, suna zuwa gangamin yakin neman zaben 'yan takarar tare da rera masu kayatattun wakoki, lamarin da masu lura da al'amura ke ganin ya haifar da rarrabuwar kawuna a tsakanin 'yan wasan kwaikwayon
Sai dai jarumai irinsu Sani Danji da Al Amin, na ganin ba haka lamarin yake ba, domin kansu a hade yake kuma "da za ran an kammala siyasa za su koma ayyukansu," tare a cewar Al Amin
Shin ko wanne irin tasiri wannan salon yakin neman zabe zai yi a fagen siyasar Najeriyar, musamman ma a arewacin kasar, lura da yadda jaruman mata da maza suka tsunduma tsundum wajen tallata 'yan takararsu
Saurari cikakken rahoton Isah Lawal Ikara daga Kaduna:

Yayin da ake haramar soma babban zabe a Najeriya, yanzu haka wata sabuwa ta kunno a jihar Taraba inda wasu ke bi suna saye da daukan hotunan katunan zabe a hannu masu kada kuri'a
Wannan lamari ya sa kungiyoyi da ke rajin kare tsarin mulkin dimokradiyya, yin kira da a yi hattara
Kamar yadda rahotanni ke nunawa, wasu 'yan barandan siyasa ke shiga unguwanni domin saya ko daukan hotunan katunan zabe jama'a
Wakilin Muryar Amurka, Ibrahim Abdulaziz ya ji ta bakin wasu shaidun gani da ido, wadanda suka nemi a sakaya sunayensu
"Wani gungun 'yan siyasa yana bi gida-gida yana ba da dubu daya-daya, ana ba shi katunan zabe yana daukan hotansa, ba mu san wacce manufa ce suka da ita ba," a cewar wani shaida
Yanzu haka ma tuni kungiyoyin makiyaya a jihar suka farga tare da daukan gabaren wayar da kan makiyaya a rugogi, kamar yadda kakakin kungiyar Miyetti Allah a jihar ya tabbatarwa da Muryar Amurka
Ana ta bangaren hukumar zabe ta INEC, ta ce ko da yake kawo yanzu, ba wanda ya sanar da Ita a hukumance , amma tuni ta dauki matakin wayar da kan al'umma
"Ya rage ga kai mai kada kuri'a kada ka ba wani katinka, kada ka sayar da 'yancinka, mu kuma ba mu aiki wani," ya yi wannan aiki ba a cewar Mr
Fabian Yame Vwamhi, jami'in wayar da kan masu zabe ya gargadi jama'a da suke sa ido
Ya kuma yi kira ga jama'a da su yi hanzarin fadawa jami'an tsaro idan suka ga wadannan mutane
Kawo yanzu duk kokarin ji daga hukumomin tsaro, dangane da wannan lamari ya citura, yayin da wata majiya ke cewa tuni wasu 'yan sa-kai suka yunkuro don bankado wadanda ke da hannu a wannan badakalar sayen katunan zaben
Saurari cikakken rahoton Ibrahim Abdulaziz:

yanzu haka wata sabuwa ta kunno kai a Jihar Taraba, inda wasu rahotannin ke cewa 'yar takarar Gwamna A karkashi jam'iyyar UDP Aisha Jummai Alhassan, ta janye takararta, amma ta musanta labarin
Dubi ra’ayoyi
yanzu haka wata sabuwa ta kunno kai a Jihar Taraba, inda wasu rahotannin ke cewa 'yar takarar Gwamna A karkashi jam'iyyar UDP Aisha Jummai Alhassan, ta janye takararta, amma ta musanta labarin
Yayin da ake ta cece-kuce a jihar Taraba, tsohuwar Ministar Harkokin Mata Aisha Jummai Alhassan, ta musanta rahotannin da su ke cewa ta janye takararta ta gwamnar jihar
Wannan ya na zuwa ne a daidai lokacin da ‘yan takara su ke ci gaba da gangamin yakin neman zabe da ke kara matsowa a Najeriya
A zaben 2015, an fafata da Sanata Aisha Jummai Alhassan, wacce ake wa lakabi da Mamar Taraba, lokacin da wata kotu ta yanke hukunci cewa ita ce ta samu nasara, wanda daga baya ya zama ta leko ta koma
Aisha ta ce, ta na nan a takararta, kuma za ta ci gaba da wannan fafutuka har sai ta ga abin da ya ture wa buzu nadi
Wannan lamari ya na zuwa ne yayin da tawagar dan takarar gwamna a karkashin jam’iyyar APC, Sani Abubakar Danladi, ta sake fita gangamin yakin neman zabe, bayan wani hari da aka kai wa tawagar a Wukari
Ga wakilinmu Ibrahim Abdul-Aziz da cikakken rahoton:

Shugaban kasar Najeriya Muhammadu Buhari ya dakatar da babban alkalin kotun kolin Najeriya Walter Samuel Onneghen, ya kuma ba Ibrahim Tanko Muhammed rikon kwarya a matsayin babban alkalin kotun kasar
Dubi ra’ayoyi
Shugaban kasar Najeriya Muhammadu Buhari ya dakatar da babban alkalin kotun kolin Najeriya Walter Samuel Onneghen, ya kuma ba Ibrahim Tanko Muhammed rikon kwarya a matsayin babban alkalin kotun kasar
A hirar da yayi da Muryar Amurka, Barista Modibbo Bakari, ya fadi cewa kasancewa kotun da’ar ma’aikata da ake kira Code of Conduct Tribunal da turanci na karkashin babban alkalin kotun kolin kasar, zai yi wuya kotun ta yi zaman shari’ar alkalin
Ko da yake dakatarwa da aka yi saboda ana gudanar da shari’a ne ba don an tabbatar da laifinsa ba
Da yake maida martani akan ko shugaban kasa na da hurumin dakatar da babban alkalin kasa, barista Modibbo yace tabbas shugaba Buhari na da wannan hurumin idan ta kama
Ya kara da cewa idan har shari’a ta gano bai aikata laifukan da ake zarginsa da su ba, ta yiwu ya iya komawa akan kujerar sa
A ‘yan kwanakin da suka gabata ne gwamnatin tarayyar Najeriya ta zargi babban alkalin, Walter Onnoghen da laifin kin bayyana wasu kaddarorin sa bisa doka
Ga karin bayani cikin sauti na hirar da Saleh Shehu Ashaka yayi da Barista Modibbo

Hukumar zaben INEC  ta Najeriya ta gana da shugabannin hadakar kungiyoyin nakasassu, a wani yunkuri na ganin an fadakar  da nakasassun sabbin matakan da aka tanadar musu a babban zabe da ke tafe a Najeriya
Dubi ra’ayoyi
Hukumar zaben INEC  ta Najeriya ta gana da shugabannin hadakar kungiyoyin nakasassu, a wani yunkuri na ganin an fadakar  da nakasassun sabbin matakan da aka tanadar musu a babban zabe da ke tafe a Najeriya
An kwashe shekara da shekaru hadakar kungiyoyin guragu, da makafi, da kutare da kurame da kuma bebaye ke kokawa kan yadda ake maida su saniyar ware a wasu harkokin cigaban kasa, ciki harda batun zabe
A wajen wani taron tuntuba da nakasassun suka shirya, hukumar zaben INEC tace an tanadi hanyoyin da suma zasu sami damar kada kuri'arsu kamar sauran jama'a a wannan karon
Barr
Kassim Gana Gaidam, kwamishinan hukumar INEC a jihar Adamawa ya tabbatar da hakan
Kamar sauran nakasassu, ita ma Godiya Simon tace a da, har sun fidda tsammanin za a dama da su
"Tabbas taro ya kayatar, ganin yadda hukumar zaben ta tuna da mu da wannan sabon tsarin
Gaskiya mun yi farin ciki sosai
Ai kaji abin da suka ce na tanadin da aka yiwa masu larura, muna fatan wannan zai tabbata,” a cewar Godiya
Ba a kammala taron ba sai da masu fama da larurar suka yaba da sabuwar dokar da ta basu dama kamar kowa a Najeriya, sun kuma koka akan yadda wasu ke nuna masu wariya ko kyama ta hanyar kiransu da sunan nakasassu, batun da jami'in yadda labaran hadakar kungiyoyin masu bukata ta musamman Alhassan Ibrahim yace daga yanzu ba zasu lamunce ba
Ga karin bayani cikin sauti

A karshen shekarar da ta gabata aka wayi gari da labarin bata da kisan Manjo Janar Alkali, jami'an tsaro sun kama wasu mutane ashirin da hudu da ake zargi da hannu a kisan tsohon hafsan sojan kuma tuni aka gurfanar da su gaban gotu
Dubi ra’ayoyi
A karshen shekarar da ta gabata aka wayi gari da labarin bata da kisan Manjo Janar Alkali, jami'an tsaro sun kama wasu mutane ashirin da hudu da ake zargi da hannu a kisan tsohon hafsan sojan kuma tuni aka gurfanar da su gaban gotu
Kotun dake sauraron karar mutanen ashirin da hudu da ake zargi da hannu kan kisan tsohon hafsan sojan na Najeriya, Janar Idris Alkali, ta dage sauraron karar zuwa ranar goma sha uku ga watan Fabarairun wannan shekarar
Ana zargin mutane ashirin da hudun da mallakar makamai, zagon kasa da kuma hallaka Janar Idris Alkali a shekarar da ta wuce
Alkalin kotun mai shari’a Daniel Longji, bayan ya saurari bahasi daga bangarorin masu shigar da kara da masu kare wadanda ake zargin, ya dage karar zuwa ranar goma sha uku ga watan gobe don ci gaba da sauraron karar
Janar Idris Alkali wanda tsohon daraktan gudanarwa ne a shelkwatar rundunar sojin Najeriya, ana kyautata zato an kashe shi ne a yankin Dura Du a karamar hukumar Jos ta kudu a jihar Pilato
Ga karin bayani cikin sauti daga Zainab Babaji

Babbar 'yar takarar shugaban kasa mace a Najeriya ta janye daga takarar zaben shugabancin kasar don taimakawa wajen hada hancin sauran jam’iyyun siyasa don yin adawa da manyan jam'iyyu biyu na kasar
Dubi ra’ayoyi
Babbar 'yar takarar shugaban kasa mace a Najeriya ta janye daga takarar zaben shugabancin kasar don taimakawa wajen hada hancin sauran jam’iyyun siyasa don yin adawa da manyan jam'iyyu biyu na kasar
Babbar 'yar takara cikin matan da ke neman mukamin shugaba kasa a Najeriya ta janye daga takarar da take yi
'Yar takarar ta ce matakin yunkuri ne na taimakawa wajen hada hancin sauran jam’iyyun don yin adawa da manyan jam'iyyu biyu na kasar wato APC mai mulki da kuma PDP da ta kasnace babbar jam'iyyar adawa
Oby Ezekwesili ta sanar da cewa za ta janye a matsayin ‘yan takara ta Jam'iyyar Allied Congress Party of Najeriya ko kuma ACPN a takaice, a cikin wasu sakkonin da ta saka a shafinta na twitter a yau Alhamis
Ita dai Ezekwesili, wacce tsohuwar minista ce a Nigeria kuma tsohuwar shugabar bankin duniya, ta ce ana bukatar maye gurbin Shugaba Muhammadu Buhari na APC da kuma babban jam'iyyar adawa
Ezekwesili ta na cikin daya daga cikin 'yan takara 73 da ke takara a zaben shugaban kasar da za’a yi a Nigeria a ranar 16 ga watan Fabrairu mai zuwa, amma da yawa suna ganin zaben takara ce kawai a tsakanin shugaba Buhari na APC da Atiku Abubakar na jam’iyyar adawa ta PDP
Ana ci gaba da samun bullar cutar zazzabin Lassa a wasu sassan Najeriya, abinda ya sa hukumar NCDC fidda sanarwa akan halin da ake ciki
Dubi ra’ayoyi
Ana ci gaba da samun bullar cutar zazzabin Lassa a wasu sassan Najeriya, abinda ya sa hukumar NCDC fidda sanarwa akan halin da ake ciki
Wannan sanarwar na zuwa ne daga hukumar yaki da yaduwar cututtuka ta Najeriya da ake kira NCDC a takaice, hukumar tace mutune 60 sun kamu da cutar a jihohi 8 daga farkon shekarar nan zuwa yanzu
Hukumar ta NCDC tace ta kafa wani kwamiti dake da wakilai daga hukumar lafiya ta duniya da sauran masu ruwa da tsaki domin shawo kan lamarin
Dr
Sani Gwarzo dake aiki da ma'aikatar lafiya ta tarayya yace abin tada hankali gameda cutar Lassa shi ne yadda ba a iya bambamce ta da wasu cututtukan kamar masassarar cizon sauro da makamantansu
Shi yasa yake da muhimmanci duk wanda ya fara jin alamun masassara ya garzaya zuwa wurin likita don a tantance abinda ke damunsa, a cewar Dr
Sani
Dr
Sa'idu Ahmad shine mataimakin babban darakta na ma'aikatar lafiya ta Najeriya ya ce an dauki matakan shawo kan cutar
Yace dama makasudin bude hukumar ta NCDC kenan don magance yaduwar irin wadannan cututtukan
Bincike dai ya nuna cewa cutar zazzabin Lassa tafi kamari ne a lokacin zafi kuma cutar tayi tsanani ne a najeriya a shekara ta 2018
Ga labari cikin sauti

Rundunar sojin Najeriya ta ce ta hallaka akalla ‘yan bindiga 58 a yanin jihar Zamfara, yayin wata arangama da ta auku tsakaninsu da ‘yan bindigar
Wata sanarwa dauke da sa hannun mataimakin jami’in yada labarai na rundunar, Major Clement K
Abiade, wacce aka fitar a yau Laraba, ta nuna cewa, an yi arangamar ce a ranar 20 ga watan Janairu
“Wadanda suka jikkata a bangaren ‘yan bindigar mutum 58 ne, sannan an kama mutum guda da ransa, sannan mun tarwatsa wasu sansanoni 18 kana muka kubutar da wasu mutum 75 da ake garkuwa da su,” a cewar Abiade
Akalla sojojin Najeriya biyu ne suka rasa rayukansu, kana wasu 'yan vigilante biyu su ma sun mutu
Sanarwar ta kara da cewa, wadanda aka kubutar, mutane ne da aka yi garkuwa da su domin neman kudin fansa, kuma tuni an sake hada su da iyalansu
Rundunar sojin ta Najeriya ta ce, ta kuma karbe makamai da dama daga hannun ‘yan bindigar da suka hada da bindiga kirar AK 47 guda hudu, dumbin harsashai da kuma Baburan guda 40







Tawagar yakin neman zaben shugaban Najeriya Muhammadu Buhari ta isa jihar Sakkwato da ke arewa maso yammacin kasar a yau Laraba, a ci gaba da neman kuri’u da shugaban yake yi na neman wa’adi na biyu
Ga kadan daga cikin abin da ya fadawa al’umar jihar Sakkwato kamar yadda wakilinmu Muratala Faruk Sanyinna ya aiko mana da rahoto:
Boko Haram: “Cikin ikon Allah, ku ne shaidu, mun yi iyakar kokarinmu, kuma a jiya, mutanen Borno sun tabbata mun ci karfin Boko Haram
Noma: “Batun arzikin kasa da wadata, Allah ya taimake mu, damunoni biyu da suka wuce, sun yi albarka
”
Cin Hanci Da Rashawa: “Batun cin hanci da rashawa, wannan gwamnatin tana kokari akan ka’idodin da aka kafa
Na yi muku alkawarin, ni ba zan ci amanarku ba, ba kuma zan ga ana cin amanarku ba in kyale
”
Yayin nasa jawabin, Ministan sufuri kuma shugaban gangamin yakin neman zaben shugaba Buhari, Rotimi Amaechi, ya sha alwashin za a gina layin dogo da zai hade yankunan jihohin Sakkwato, Kebbi da Zamfara
Saurari Murtala Faruk Sanyinna domin jin cikakken rahoton:






Gwamnatin Najeriya ta yi zargin cewa ‘yan adawa na kulle-kullen ta da fitina a lokacin babban zaben watan gobe a wasu jihohin kasar
Hukumomin na zargin cewa a wasu jihohin arewacin kasar 10 ake kokarin ta da husuma da hakan ya hada da shigo da tsageru daga Jamhuriyar Nijar
Ministan labarun Najeriya Lai Muhammed, ya ce ‘yan adawa sun hada kai har da ‘yan Boko Haram da sauran ‘yan ta’adda inda za su kai hari kan wasu gwamnoni baya ga shigo da makamai daga ketare
Jam’iyyar APC a na ta bangaren ba ta musanta wannan matsayi na sashenta na zartarwa ba, inda ta ce aikin jami’an tsaro ne su bankado masu son ta da zaune tsaye
Mataimakin shugaban jam’iyyar, Sanata Lauwali Shu’aibu, ya bayyana matsayin jam’iyyar da hakan ke nuna mara baya ga matsayar gwamnatin
Babbar jam’iyyar adawa ta PDP ta yi watsi da zargin inda ta nuna gwamnatin ta gaza cika alkawarin murkushe Boko Haram don haka ta ke kawo irin wannan zargi
Sakataren jam’iyyar na kasa, Sanata Umar Tsauri, ya maida martanin ya na mai cewa duk ragamar tsaro ta na hannun masu mulki ne
In za a tuna tsohon shugaba Jonathan a littafin tarihin jagorancinsa, ya ce cikin zargin da aka yi ma sa, akwai kirkiro Boko Haram don rage yawan jama’ar arewa da ya nuna cewa, ya kamata a ga bayan ‘yan ta’addan tun da yanzu ba shi ne a karagar mulki ba


Dubi ra’ayoyi
A yayin laccar neman kuri'a a Dutsen jiahr Jigawa, dan takarar jam'iyar PDP, Alhaji Atiku Abubakar ya yi alkawarin inganta rayuwar talakawa ta wajen samar da ayyukan yi, da bunkasa noman rani

Masu ruwa da tsaki da talakawa a jihar Jigawa na ci gaba da bayyana albarkacin bakin su dangane da alkawarin dan takarar shugabancin najeriya na Jam'iyyar PDP Alhaji Atiku Abubakar yayi na ci gaba da aikin samar da filin noman rani mai fadin fiye da kadada miliyan daya a jihar a lokacin daya kai ziyarar neman kuri'a jihar a litinin din nan
Baya ga alkawarin bunkasa ayyukan noman rani wadda ke karkashin kulawar hukumar raya koramun Hadejia da Jamare da gwamnatin marigayi shugaba Shagari ta kammala kashin farko a shekarun 1980, dantakarar na Jam'iyyar PDP yace zai sake gina hanyar mota daga Gaya zuwa Jahun zuwa Kafin Hausa ta bulle yankin Gashuwa a jihar Yobe, kana da wadda ta tashi daga kwanar Dumawa a jihar Kano zuwa Babura ta hade da Jamhuriyar Nijar
Tsohon gwamnan Jigawa Alhaji Sule Lamido wanda ya jagoranci tawagar Atikun Zuwa Jigawan ya yi tanbihi game da wannan gagarumin aiki da cewa, adashen da zasu zuba ke nan a matsayinsu na jiha da suke kyautata zaton dan takarar jam'iyar PDP zai cika
Bayan maraba da wannan batu na raya noman rani da hanyoyi, talakawan na Jigawa na ne karin ababen habaka rayuwarsu da suka hada da ilimi da inganta rayuwar talakawa
Shi kuwa a nasa bangaren, Hon Nasiru Garba Dantiye dake neman kujerar majalisar wakilan Najeriya daga mazabar Garki/Babura a jam'iyyar ta PDP yayi alkawarin taka rawar data kamata domin kwalliya ta biya kudin sabulu game da alkawuran da aka yiwa talakawa
Saurari cikakken rahoton Mahmud Kwari


Ya kamata mace ta zama shugabar Najeriya?
Dubi ra’ayoyi
‘Yan jarida a jahar pilato sun tunatar da kansu kan muhimmancin gabatar da rahotanni da zasu hana tada husuma a lokaci zabubbuka da za’a gudanar a Najeriya
A wani taron kara wa juna sani da cibiyar sasantawa ta Humanitarian Dialogue ta shirya wa wakilan kafafen yada labarai daban-daban a jahar pilato, gabanin manyan zabubbuka dake karatowa a Najeriya, ‘yan jaridar sun ci alwashin gudanar da aikinsu bisa kundin tsarin aikin
Jami’in cibiyar Humanitarian Dialogue, Ibrahim Sale Hassan yace sun shirya taron bitar wa ‘yan jaridan ne ganin yadda suke da muhimmaci wajen gudanar da zabe cikin tsanaki
Jimi’in dake wayar da kan jama’a a hukumar zabe ta kasa dake jahar Pilato, Osaretin Imahiyereobo yayi amfani da dammar wajen shaida wa wadanda keda katunan zabe fiye da guda daya cewa ba zasu iya kada kuri’a ba
Taron bitar mai taken gudunmowar ‘yan jarida wajen gudanar da zabe ba tare da tashin hankali ba, ya kuma tattauna kan gudunmuwan sauran masu ruwa da tsaki a harkar zabe zasu bayar wajen yin zabe ba tare da an kashe kowa ko lalata dukiya ba
Saurari rahoton Zainab Babaji

Jami'ai daga Tarayyar Turai sun isa Najeriya, domin saka ido kan zabubukan da za a gudanar a kasar a watan gobe
Dubi ra’ayoyi
Jami'ai daga Tarayyar Turai sun isa Najeriya, domin saka ido kan zabubukan da za a gudanar a kasar a watan gobe
Wata tawagar Tarayyar Turai da za ta sa ido akan babban zaben Najeirya da za a yi a watan gobe, ta iso Abuja babban birnin kasar, tawagar ta na karkashin jagorancin Uwargida Maria Arina, kuma tuni har mambobin tawagar sun gana da Ministan Harkokin Wajen Najeriya Mr
Geoffrey Onyeama, a ma'aikatar da ke Abuja
Maria Arina ta ce, Najeriya na da kima da daraja sosai a idon kasashen duniya, don haka zaben na watan gobe na da matukar muhimmanci, duba da ganin matsayin Najeriya a tsakanin idanan duniya
Sannan tace akwai bukatar a gudanar da zabe na gaskiya da adalci, kuma a halin yanzu babban abinda ‘yan Najeriya su kafi bukata shi ne su aminta da wannan tsari
Ministan Harkokin Wajen Najeriya Geoffrey Onyeama, ya tabbatarwa da Tarayyar Turai cewa, za a gudanar da zabe na gaskiya da adalci, kuma wanda duniya zatai na'am dashi
Saurari rahoton Hassan Maina Kaina daga Abuja:

Mai bai wa Atiku Abubakar shawara kan harkar sadarwa, Phrank Shu'aibu, ya fitar da jerin sunayen mutane 28 da ya ce su ke taimaka wa shugaba Muhammadu Buhari, alhalin ana zargin su da cin hanci da rashawa
Dubi ra’ayoyi
Mai bai wa Atiku Abubakar shawara kan harkar sadarwa, Phrank Shu'aibu, ya fitar da jerin sunayen mutane 28 da ya ce su ke taimaka wa shugaba Muhammadu Buhari, alhalin ana zargin su da cin hanci da rashawa
Dan takarar shugaban kasa na Najeriya karkashin babbar jam’iyyar adawa ta PDP, Alhaji Atiku Abubakar, ya fitar da jerin sunayen mutane 28 da su ke mu’amala da Shugaba Muhammadu Buhari, alhalin ana zarginsu da tafka almundahana
Sunayen sun fito ne daga mai bai wa Atikun shawara kan harkar sadarwa, Phrank Shu’aibu
Sunayen sun hada da Shugaban jam’iyyar APC na kasa Adams Oshimohle da shugaban ma’aikatan fadar shugaban kasa Abba Kyari
A cikin jerin sunayen akwai wasu gwamnoni da ‘yan Majalisar Dattawa, da kuma daraktan yakin neman zaben shugaba Buhari, Rotimi Amaechi
Atiku, a zargin na sa, ya tabo batun kudin da aka rubuta an yi badakalarsu da su ka kai biliyoyin Naira, sannan ya kuma bukaci hukumar zaben kasar da ta soke jam’iyyar APC, saboda wai ta zama tungar barayi
Saurari rahoton Nasiru Adamu El-Hikaya daga Abuja:

Dubi ra’ayoyi
Sabon Sufeto Janar na ‘yan sandan Najeriya Mohammed Adamu Abubakar ya soke rundunar nan dake yaki da ‘yan fashi da makami wato "Federal Special Anti-Robbery Squad" ko F-SARS a takaice
Rundunar wacce tsohon Sufeto Janar Ibrahim Idriss ya kafa da kuma ke karbar umarni daga Abuja tayi kaurin suna wajen take hakkin dan Adam
Kafin yanzu dai F-SARS na karbar umarni ne daga hedkwatar rundunar ‘yan sandan kasar, da a baya har zangar zangar lumana ‘yan Najeriya suka yi don neman a soketa, bisa zargin cin zarafin jama'a, al'amarin da yasa mataimakin shugaban kasar Farfesa Yemi Osinbsjo lokacin da yake rikon mukamin shugabancin kasar ya bada umarnin ayi mata gyaran fuska
Daga yanzu dai an soke wannan bangare na ‘yan sanda a matakin tarayya don haka an maidasu karkashin kwamishinonin ‘yan sanda ba jihohi
Sufeto janar na ‘yan sandan ya yi gargadin cewa duk wani cin zali, sakaci ko ganganci da aka samu wannan runduna da aikatawa to za a dora alhakin hakan ne a wuyan kwamishinan ‘yan sandan da hakan ya faru a jiharsa ne
Tuni dai masu fafutuka irin su Barrister Yakubu Sale Bawa suka yi marahaba da wannan mataki, inda suka bayyanashi da cewa zai taimaka wajen rage cin mutuncin jama'a da ake yi
Ga dai Hassan Maina Kaina da karin bayani a cikin wannan rahoto:

Gangamin yakin neman zaben tsohon mataimakin shugaban Najeriya kuma dan takarar shugaban kasa karkashin babbar jam’iyar adawa ta PDP, Atiku Abubakar, ya kai ziyara a jihar Jigawa
‘Yan takara a matakai daban-daban na ta yakin neman zabe a sassan kasar yayin da aka tunkari zabe a watan gobe
Tshohon mataimakain shugaban kasar na Najeriya ya garzaya shafinsa na Twitter yana mai nuna godiyarsa ga jama’ar Jigawa bayan da aka kammala gangamin
“Na Gode Jigawa
” Atiku ya rubuta
Thank you Jigawa
#BetterNigeria #LetsGetNigeriaWorkingAgain pic
twitter
com/HwVDM8emvl
Ziyarar ta Atiku Abubakar a jihar ta Jigawa, na zuwa ne kwanakin kadan bayan takaddamar ficewar da dan takarar na PDP ya yi a zauren muhawara a ranar Asabar, yana mai cewa ya dauki matakin ne saboda shugaba Buhari bai bayyana ba
Yayin da wasu ke sukar wannan mataki wasu kuwa yabawa suka yi
Kai gangamin yakin neman zaben nasa zuwa Jigawa har ila yau, na zuwa ne kwanakin kadan bayan da ya dawo daga wata ziyarar kwanaki biyu da ya kai Amurka wacce ita ma ta kasance mai cike da takaddama




Shugaban Najeriya ya kaddamar da gangamin yakin neman zabensa a jihar Borno yayin da zabe ke ci gaba da karatowa
Za a gudanar da zaben shugaban kasa a ranar 16 ga watan gobe na Fabrairu
Yayin ganganmin yakin neman zaben, Shugaba Muhammadu Buhari, wanda ke neman wa’adi na biyu karkashin jam’iyar APC, ya yi alkwarin zai ci gaba da tabbatar da tsaro a jihar ta Borno, wacce take fama da hare-haren ‘yan kungiyar Boko Haram
“Alkawarin da muka yi shekara hudu da suka wuce, na zaman lafiya da watada da kuma magance cin hanci da rashawa, da yaddar Allah ku kuka yi sheda akan mun yi nasara akan na farko
” shugaba Buhari ya ce
Shugaban na Najeriya ya kara da cewa, “amma da sauran aiki, za mu kuma ci gaba da yi
”
Borno State is 100% for President @MBuhari #NextLevelNigeria #PMBinBorno pic
twitter
com/OwXLoH6ih0
Yayin da yake nasa jawabin, gwamnan jihar, Kashim Shettima, ya yi alkawarin cewa, jihar Borno ba za ta zamo kashin baya ba wajen samar da kuri’u ga shugaba Buhari
“Ranar 16 ga watan Fabrairu insha Allahu, idan ba mu zo na daya ba insha Allah za mu zo na biyu a baka kuri’u a kasar nan
” Shettima ya ce
Prof
Babagana Ummaru Zulum shi ne mutumin da Buhari ya daga hannunsa a matsayin dan takarar gwamna na jam’iyar APC a jihar ta Borno
Saurari rahoton Haruna Dauda Biu daga Maiduguri:



Dubi ra’ayoyi
A wani sabon yunkuri na magance matsalar tashe-tashen hankula a jihar Taraba, yanzu haka rundunar sojin saman Najeriya ta soma wani atisaye da kuma samar da wani sansani na musamman domin tabbatar da tsaro
Don ganin yadda aikin ke tafiya, babban hafsan sojin saman Najeriyan ya kai ziyarar gani da ido zuwa tsaunin Mambilla don ganin yadda lamurra ke tafiya
Darururwan mutane ne dai suka yi asarar rayukarsu ta sanadiyar tashe tashen hankula a kudancin jihar Taraba, ciki har da yankin na Mambilla dake da albarkatun kasa da ma'adinai

To sai dai kuma yanzu haka tuni shirye shirye suka kan kama na samar da sansanin sojin sama da filin saukar jiragen yaki a tsaunin Mambillan don tabbatar da zaman lafiya a jihar
Da yake jawabi yayin wata ziyarar aiki da ya kai zuwa tsaunin Mambillan, babban hafsan sojin saman na Najeriya Air Marshal Sadiq Abubakar, ya ce akwai alamun nasara da nufin kawo karshen barazanar da harkar tsaro ke fuskanta
Da yake mai da jawabi basaraken yankin ya ce su a shirye suke su bada hadin kai
An dai dauki lokaci ana kallon tashi da lafawar rikicin da kan tada hankulan jama'a a yankin Mambillan
Haka nan game da sauran matsalolin tsaro musamman Boko Haram, hafsan sojin ya ce kwalliya na biyan kudin sabulu a yanzu
Tarayyar Najeriyar dai na shirin fuskantar zabe a nan gaba kuma matsalar rashin tsaron na iya illa ga makomar zaben da ma watakila makomar kasar baki daya, kuma abun jira a gani dai na zaman nasarar ayyukan jami'an tsaron a kokarin sake dasa wata damba ta zaman lafiya da kwanciyar hankalin al'umma a kasar
Domin karin bayani saurari rahotan Ibrahim Abdul'aziz

Dubi ra’ayoyi
Ana ci gaba da muhawara kan jawabin da tsohon shugaban Najeriya Olusegun Obasanjo ya yi da ya zaiyana gwamnatin shugaba Buhari da tamkar gwamnatin mulkin soja ta marigayi Sani Abacha wajen amfani da jami’an tsaro ga muzgunawa abokan hamaiya
Obasanjo wanda ya yi jawabin daga dakin karatun sa a Otta jihar Ogun, ya yi ikirarin cewa shugaba Buhari ya yaudari ‘yan Najeriya a ka zabe shi a karo na farko, don haka ba daidai ba ne ‘yan Najeriya su sake ba da irin wannan dama
A cikin wasika da ya rubuta ya kafa hujja da bayanan sakataren tsohuwar jam’iyyar shugaba Buhari, wato CPC Injiniya Buba Galadima ya ce Buharin ba ya daukar shawara
Muryar Amurka ta tuntubi Buba Galadima don jin martanin sa kan wannan batun, inda ya tabbatar da cewa hakan gaskiya ne
Kazalika Obasanjo ya yi magana kan zargin hukumar zabe ba ta da niyyar yin zaben adalci ko kuma shugaba Buhari na son dawowa mulki ko ta halin kaka
A bayaninsa kan batun, Buba Galadima ya yi a matsayin sa na kakakin kamfen na babbar jam’iyyar adawa ta PDP, ya ce rashin sanya hannu kan dokar zabe da neman gurfanar da bababn alkali Walter Onnoghen gaban kotu shaidu ne na rashin adalcin
Yanzu dai ya rage kasa da wata daya a gudanar da babban zaben a ranar 16 ga watan gobe
Domin cikakken bayani saurari rahotan Saleh Shehu Ashaka

Dubi ra’ayoyi
A jihar Bauchi jam’iyyun adawa guda biyar da kuma wasu daga cikin jam’iyyar APC mai mulki sun hade wuri guda domin kawar da gwamnan jihar Barrister Muhammed Abdullahi Abubakar daga kan kujera a zabe mai zuwa
A ganawa da manema labarai da ya gudana a sakatariyar yan jarida wanda tsohon minista Alhaji Bello Kirfi ya jagoranta, yan takarar gwamna daga jam’iyyun sun amince kan bukatar a fitar da mutum guda domin su fafata da gwamna Muhammed Abdullahi Abubakar a zaben da za ayi
Jam’iyun da su ka yi hadakar sune PDP da PRP da ADC da GPN da kuma PDM
A jawabinsa na bude taron ganawa da manema labaran jagoran hadakar jam’iyyun, Alhaji Bello Kirfi ya bayyana dalilan gudanar da hadakar domin a yaki gwamna Muhammed Abdullahi Abubakar
Dakta Ali Pateh dan takarar gwamna a jam’iyar PRP ya jaddada goyon baya dangane da wannan bukata da ta haifar da kaddamar da hadakar jam’iyyun
Dan takarar kujerar gwamna a jam’iyyar PDP a hadakar Sanata Bala Muhammed Kauran Bauchi, ya bayyana hadakar da cewa ita ce Bauchi
Da ya ke fayyace matsayin gwamnatin jam’iyyar APC dangane da batun kirkirar hadakar jam’iyyun adawan, kwamishinan ma’iakatar yada labarai, al’adu da kuma yawan shakatawa Alhaji Umar Ibrahim Sade, ya ce wannan batu bai kawo musu sanyin gwiwa ba
Domin karin bayani saurari rahotan Abdulwahab Muhammad

Shan miyagun kwayoyi da jabun magunguna su na cikin matsalolin da ke damun gwamnati, abin da yanzu haka wata kungiya mai zaman kanta ta dauki alkawarin taimaka gwamnati domin magance wannan matsalar
Dubi ra’ayoyi
Shan miyagun kwayoyi da jabun magunguna su na cikin matsalolin da ke damun gwamnati, abin da yanzu haka wata kungiya mai zaman kanta ta dauki alkawarin taimaka gwamnati domin magance wannan matsalar
An kaddamar da wata kungiya ta sa kai da za ta taimaka wajen hana sha da kuma wayar da kan jama’a game da muggan kwayoyi a Najeriya
Tsohon shugaban kungiyar likitocin hada magunguna ta Najeriya, Dr
Ahmad Ibrahim Yakasai, wanda shi ne shugaban kungiya, ya ce makasudin kafa wannan kungiyar shi ne, wayar da kan jama’a musanman matasa akan illar shan miyagun kwayoyi
Har ilau yau kungiyar za ta dukufa wajen tabbatar da ganin an kawo karshen sayar da jabun magunguna a kasar
Kungiyar mai suna Safe Medicine Foundation zata taimaka wa gwamnatin tarayya, jihohi da kuma kananan hukumomi wajen tabbatar da aiki da dokokin inganta shan magunguna a kasa
Saurari cikakken rahotn Babangida Jibril:

Harkar kasuwanci tsakanin arewacin Najeriya da kudanci - kai, har ma da makwabtan kasashe - za ta bunkasa
Arewacin Najeriya musamman da ma Najeriyar baki daya za ta amfana da abubuwan arziki da ke tattare da duk wata tashar jirgin ruwa sanadiyyar gina tashar jirgin ruwan Baro
Harkar kasuwanci tsakanin arewacin Najeriya da kudanci - kai, har ma da makwabtan kasashe - za ta bunkasa
Arewacin Najeriya musamman da ma Najeriyar baki daya za ta amfana da abubuwan arziki da ke tattare da duk wata tashar jirgin ruwa sanadiyyar gina tashar jirgin ruwan Baro
A wani abin tarihi ga arewacin Najeriya da ma kasar baki daya, Shugaba Muhammadu Buhari ya kaddamar da tashar jirgin ruwa ta farko a arewacin Najeriya kan kudi sama da Naira miliyan dubu 6
Wannan wani cigaba ne musamman ma a bangaren sufuri, cinakayya da kuma tattalin arziki, wadanda ke kara dogara ga amfani da sufurin ruwa
Wannan tashar jirgin ruwan, wadda aka kaddamar a garin Baro, tun a zamanin marigayi Shugaba Umar Musa 'Yar'aduwa aka kaddamar da aikin fara samar da wannan tashar jirgin ruwan:
Ga dai wakilinmu a Mina Musatapha Batsari da cikakken rahoton:

Bayan da aka kai hari akan tawagar dan takarar gwamna jam'iyyar APC a jihar Taraba, an kafa dokar hana fita daga yamma zuwa safiya
Jami'an 'yan sanda sun kaddamar da bincike kan wannan harin
Dubi ra’ayoyi
Bayan da aka kai hari akan tawagar dan takarar gwamna jam'iyyar APC a jihar Taraba, an kafa dokar hana fita daga yamma zuwa safiya
Jami'an 'yan sanda sun kaddamar da bincike kan wannan harin
Yanzu haka an Kafa dokar hana fita, wacce za ta soma aiki daga karfe shida na maraice zuwa shida na safe a garin Wukari da kewaye
Hakan ya biyo bayan farma tawagar ‘yan jam’iyyar APC da wasu gungun ‘yan bangan siyasa suka yi a Wukari, inda dan takarar gwamna a karkashin jam’iyyar APC Sani Abubakar Danladi da jakadan Najeriya a kasar Trinidad da Tobago Ambassada Hassan Jika Ardo da wasu kusoshin jam’iyar suka tsallake rijiya da baya, yayin da aka raunata wasu da dama da kuma kona motoci
A wajen wani taron manema labarai a Jalingo, babban birnin jihar Taraba Jalingo, ‘yan tawagar da suka tsallake rijiya da bayan sun bukaci hukumomin tsaro da su gaggauta bincike kan wannan harin
Sai dai mai ba wa gwamnan Jihar Taraba shawara a kan harkokin siyasa Abubakar Bawa, ya musan ta zargin cewa da hannun gwamnatin jihar a harin da aka kaiwa tawagar ta APC
Saurari cikakken rahoton Ibrahim Abdul-Aziz:

A yau Juma'a dan takarar shugaban kasa karkashin jam'iyyar PDP a Najeriya, Atiku Abubakar, ya kai ziyara Muryar Amurka inda ya mayar da martani kan kalaman da gwamnatin Najeriya ta yi dangane da zuwansa Amurka
Dubi ra’ayoyi
A yau Juma'a dan takarar shugaban kasa karkashin jam'iyyar PDP a Najeriya, Atiku Abubakar, ya kai ziyara Muryar Amurka inda ya mayar da martani kan kalaman da gwamnatin Najeriya ta yi dangane da zuwansa Amurka
Dan takarar shugaban kasa karkashin jam'iyyar adawa ta PDP a Najeriya, Atiku Abubakar, ya ce gwamnatin Najeriya ta tsorata da ziyarar da ya kai Amurka yana mai nuna cewa ziyarar ba ta masu dadi ba
Atiku, wanda tsohon mataimakin shugaban kasa ne a zamanin mulkin tsohon shugaba Olusegun Obasanjo, ya bayyana hakan ne yayin wata ziyara da ya kai Sashen Hausa na Muryar Amurka a yau
Yayin kuma wannan ziyara ta Atiku, rahotannin daga Najeriyar sun nuna cewa, gwamnatin kasar ta ce ba damuwarta ba ne idan Atiku ya je Amurka,
A lokacin da yake ganawa da manema labarai a yau, Ministan yada labarai, Lai Mohammed ya ce abin da suke jira shi ne Atiku ya dawo ya zo ya amsa tambayoyi kan hannun da ake zargin yana da shi a durkushewar bankin kasar
Wasu dama na ganin ziyarar ta Atiku a Amurka za ta kawo karshen tababar da aka jima ana yi ta cewa, ba zai iya zuwa Amurka ba, domin yana gudun hukumomi za su kama shi

Kafafen yada labaran Amurka kuma sun yi nuni da cewa, da alamu gwamnatin Amurka ta yi na'am da dan takarar
Amma a nasa bayanin, Atiku ya ce koda gwamnatin Amurka na goyon bayan wani dan takara, ba za ta taba nunawa a fili ba
Dubi ra’ayoyi
Kamar yadda bincike ya nuna shi dai wannan dan jaridar ya na gabatar da shirin siyasa ne a lokacin da mutanen su uku suka dirkaki gidan radiyon suka fada masa da duka
A jihar Bauchi wani dan jarida mai suna Ibrahim Bababah dake aiki a gidan radiyon Albarka FM mai zaman kanta, mallakar tsohon Babban daraktan gidan radiyon tarayyar Najeriya kuma tsohon ma’aikacin gidan radiyon muryar Amurka Mallam Ladan Salihu, ya sha duka a lokacin da wasu magoya bayan wata jam’iyyar siyasa suka yi dirar mikiya a gidan radiyon
Dan jaridar ya ce a lokacin da ya ke gabatar da turmi na biyu na shirin siyasar da ya ke gabatarwa ne wadannan mutane suka shigo dakin da ake gabatar da shirye shirye suka haushi da duka
Shugaban ‘yan jarida na jihar Bauchi Mallam Ibrahim Malam Goje ya ce kungiyar ta yi zaman gaggawa don nazarin yadda za a bi diddigin batun, kuma ta yi Allah wadai da abun da ya faru
Ga wakilinmu a Bauchi Abdulwahab Muhammad da cikakken rahoton:

An kaddamar da aikin allurar rigakafin cututtukan dabbobi sama da dubu 500 a jihar Neja dake tarayyar Najeriya
Dubi ra’ayoyi
An kaddamar da aikin allurar rigakafin cututtukan dabbobi sama da dubu 500 a jihar Neja dake tarayyar Najeriya
Da yake kaddamar da aikin rigakafin dabbobin a madatsar ruwan Tagwai dake arewa maso gabashin birnin Minna, mataimakin gwamnan jihar Neja Alhaji Ahmed Ketso, yace kyauta ne za’a yi rigakafin dabbobin da suka hada da shanu, tumaki, awaki, karnuka, aladu, har ma da rakuma da kuma maguna
Domin tabbatar da lafiyar dabbobin, an kuma samar da cibiyoyi a sassan kananan hukumomin jihar da makiyaya zasu kai dabbobin ayi masu rigakafin a cewar mataimakin gwamnan
Alhaji Isma’ila Rebe, da ya wakilci shugaban Myetti Allah na Najeriya a wajan yace sun yi maraba da aikin rigakafin dabbobin domin wani bangare ne na bunkasa rayuwarsu,
Wani makiyayin mai suna Kiri Baushi kamfanin Bobi, yace duk da yake an dan makara amma aikin rigakafin ya zo akan kari, amma da ace lokacin da dabbobi suka dawo daga mashekari ne da abun ya fi
Sannan ya bukaci a kara yawan maganin rigakafin domin a sami damar yiwa wasu dabbobin dake shigowa daga makwabtan jihohi irin su Kebbi don cin karmami,
Manyan cututtukan da suka fi addabar dabbobin dai sune boro da sammure mai sanya shanu cin kasa idan tayi yawa, sai kuma cutar haukacewar karnuka

Dubi ra’ayoyi
Dan takarar shugaban kasa na babbar jam’iyar hamayya a Najeriya PDP, Alh Atiku Abubakar yana ziyara a Amurka inda ya gana da wadansu ‘yan majalisar dokokin kasa, yayinda a yau yake shirin zuwa ma’aikatar harkokin wajen Amurka
A cikin hirarshi da Sashen Hausa, jim kadan bayan fitowarshi daga majalisar dokokin Amurka, Alhaji Atiku ya bayyana cewa, ya tattauna ne da ‘yan majalisar kan abubuwan da suka shafi Najeriya da kuma dangantakar da Najeriya take so ta karfafa tsakaninta da sauran kasashen duniya, musamman Amurka
Alhaji Atiku wanda yace ya zo Amurka ne bisa gayyatar wadansu kungiyoyi dabam dabam, ya kuma bayyana cewa, yana shirin kai ziyara ma’aikatar harkokin wajen Amurka inda zai tattauna da wadansu jami’ai, daga nan kuma ya gana da ‘yan kasuwa
Dan takarar na jam’iyar PDP yace ziyarar tasa a Amurka manuniya ce cewa, babu gaskiya a cikin abinda ake fadawa mutane game da shi, yace ziyarar da ya kawo zata kara farfafawa wadanda har yanzu suke da shakku cewa, bashi da wani tabon da ya hana shi zuwa Amurka
Ya bayyana cewa, Amurka a shirye take ta marawa kowacce kasa da take bin tafarkin damokaradiya baya, sabili da haka ya hakikanta cewa, tana tare da Najeriya a kokarin kasar na kare damokaradiya
Saurari cikakken bayanin, Alhaji Atiku Abubakar a hirarsu da Aliyu Mustapha Sokoto

Ya kamata a kyale kungiyoyin addini su taka rawa a harkokin siyasa?
Kamfanin sada zumunta na Facebook yace zai fadada damammaki ga 'yan siyasa su tallata manufofi da tsare-tsaren su, yayin da a hannu guda kuma kamfanin ke daukar tsauraran matakan dakile yunkurin yin amfani da kafar sa wajen yada kalaman batanci a tsakanin 'yan siyasa
Dubi ra’ayoyi
Kamfanin sada zumunta na Facebook yace zai fadada damammaki ga 'yan siyasa su tallata manufofi da tsare-tsaren su, yayin da a hannu guda kuma kamfanin ke daukar tsauraran matakan dakile yunkurin yin amfani da kafar sa wajen yada kalaman batanci a tsakanin 'yan siyasa
Baya ga haka, kamfanin na Facebook na kokorin bullo da tsauraran matakai ta hanyar kimiyyar fasaha domin kare kutsen bayanai musamman a lokutan zabe a kasashe daban-daban na duniya,
A zantawa da kamfanin dillancin labarai na Reuters, Daraktar kula da harkokin siyasa da cibiyoyin ketare ta kamfanin na Facebook, Katie Harbath tace yanzu haka kamfanin ya zabi Najeriya, da India, da Ukraine da kuma kasashen dake karkashin kungiyar Turai domin aiwatar da sabon tsarin
Dr
Abbati Bako, masanin kimiyyar siyasa ne da harkokin sadarwa a fagen dimokaradiyya, yace kasar India ita ce dimokradiyya mafi girma a duniya, inda manyan ‘yan siyasa zasu iya amfani da shafin na Facebook wajen tallata manufofinsu saboda yawan masu amfani da shafin
Shi kuwa Malam Abdulganiyu Rufa'i, kwararre akan fasahar dakile kalaman batanci ta kafar sadarwar zamani, yayi karin bayani ne dangane da sabbin matakan kamfanin Facebook
Yace a matakin Najeriya sun nuna cewa zasu yi kokari su ga sun tabbatar da cewa ba a yarda dan wata kasa ya sanya wata tallar siyasa ba sai dai ‘yan Najeriya da kansu, kuma zasu yi kokarin dakile duk wani labarin da ake hasashen ba na gaskiya bane
Dangane da batun kutsen bayanai kuwa, akwai masu ganin cewa, mizanin ci gaban fasahar sadarwa da Najeriya keda shi bai kai a yi mata kutse ba ta hanyar kwamfuta
Haka zalika, kwararren ya yi tsokaci kan yadda kamfanin na Facebook ka iya tsaftace tallikan 'yan siyasa kafin su kai ga abokan mu'amalar sa
Hakan dai na zuwa ne a dai-dai lokacin da wata kotun majistire dake Kano ta yanke hukuncin zaman kaso na shekara guda babu zabin tara akan wani matashi mai suna Mustafa Jarfa, bayan tabbatar da laifin kalaman batanci ta kafar sadarwa ta Facebook ga mataimakin gwamnan Kano Alhaji Nasiru Yusuf Gawuna
Ga karin bayani cikin sauti

Gwamnatin tarayya za ta sake kafa wani kwamiti don sake nazari akan batun aikin madatsar ruwa na Kafin Zaki da ke janyo cece kuce tsakanin wasu jahohin arewacin Najeriya
Dubi ra’ayoyi
Gwamnatin tarayya za ta sake kafa wani kwamiti don sake nazari akan batun aikin madatsar ruwa na Kafin Zaki da ke janyo cece kuce tsakanin wasu jahohin arewacin Najeriya
A baya an yi yinkurin aikin madatsar ruwan Kafin Zaki dake jihar Bauchi, aikin da mutanen jihar Yobe mai makwabtaka da jihar suka yi ta adawa da shi bisa fargaban rasa ruwan dake isa yankunansu
Ministan albarkatun Ruwan Najeriya Injiniya Suleiman Hussaini Adamu, ya shaida cewa ana takaddama akan batun madatsar ruwan Kafin Zaki
Ya fadi cewa ya tararda muhawarar da akayi akan amincewa da kawo kwararru su yi nazari akan illar wannan aikin ga al’ummar dake yankin jihar Yobe, amma bai gamsu da rahoton da ya samu ba
a saboda haka yanzu za a sake yin nazarin batun ta yadda gwamnatocin Bauchi, da Yobe, da Jigawa zasu yarda su amince a cewar ministan
Tsohon babban sakataren dake raya kogin Kwara, Dan masanin Fika, Alhaji Bababa Abba shi ma yace akwai bukatar daukar matakin tattaro wakilan wadannan jihohin don kaucewa fadawa wata matsala a gaba
Shi kuma Injiniya Dr
Hussaini Hassan, kwararre akan sha’anin ruwa da raya karkara, yace akwai bukatar yin la’akari da wadannan sassan wajen wannan sabon nazarin
A nasa bayanin, babban sakataren hukumar raya kogunan Jama’are da Hadejia Dr
Ado Kalid, ya bayyana cewa wannan damuwar da ake fuskanta na da nasaba da kafewar tafkin Chadi



Yayin da babban zabe a Najeriya ke ci gaba da karatowa, gwamnatin Amurka ta bayyana damuwa game da ayyukan Jami'an tsaron kasar a lokacin gudanar da zaben
Dubi ra’ayoyi
Yayin da babban zabe a Najeriya ke ci gaba da karatowa, gwamnatin Amurka ta bayyana damuwa game da ayyukan Jami'an tsaron kasar a lokacin gudanar da zaben
A wani rahoto data wallafa, Jaridar Premium Times ta ruwaito wakilin ofishin jakadancin Amurka a Najeriya Mr
David Young yana bayyana damuwa kan yadda jami'an tsaron Najeriya ke neman daukar bangare game da yadda ya dace suyi ayyukan su a lokacin zabukan dake tafe, wannan bayanin na zuwa ne a yayin wani taro da shugaban hukumar zaben Najeriya jiya Laraba,
Mr
Young yace Amurka na daukar al'amarin bada tsaro akan sha'anin zabe da muhimmanci ta yadda masu kada kuri'a zasu ziyarci cibiyoyin zabe cikin yanayin kwanciyar hankali da lumana
Wakilin ya kuma ce akwai bukatar samar da yanayin tsaro mai kyau ga kungiyoyi da hukumomin kasa-da-kasa masu sanya ido akan yadda zaben zai wakana
Yace tuni gwamnatin Amurka ta baiwa hukumar zaben INEC tabbacin goyon bayan da ya kamata a lokacin da jakadan na Amurka tare da jami'an diplomasiyya daga kungiyar tarayyar Turai da kasashen Jamus da Faransa suka ziyarci hukumar zaben ta Najeriya a kwanakin baya
A don haka sai Mr
Young ya yayi fatan cewa, sabon Sufetan 'yan sandan Najeriya Mohammed Adamu zai bada hadin kai da goyon bayan da ya kamata domin gudanar da zaben cikin nasara
Hakan dai na zuwa ne a dai-dai lokaci da kungiyar tabbatar da dai-daito da shugabanci na gari mai lakabin CAJA wadda ke da shalkwata a nan Kano bayyana damuwa game da yadda harkokin yakin neman zabe ke gudana a Kano

Hukumar zabe mai zaman kanta ta kasa da ake kira INEC a takaice, ta ja kunnen ‘yan siyasa da su kauracewa duk wata dabi’a ta rashin da’a lokacin gudanar da zabe
Dubi ra’ayoyi
Hukumar zabe mai zaman kanta ta kasa da ake kira INEC a takaice, ta ja kunnen ‘yan siyasa da su kauracewa duk wata dabi’a ta rashin da’a lokacin gudanar da zabe
Shugaban hukumar zabe mai zaman kanta a jihar Nasarawa, Dakta Othman Abdulrahman Ajidagban yayi wannan hudubar ne a yayin da yake zantawa da Muryar Amurka a ofishinsa dake garin Lafia, fadar jihar Nasarawa
Dakta Abduirahman ya fara da cewa hakkin hukumar zabe ne ta samar da ma’aikata da kayayyakin zabe, ta kuma tabbatarda an fara zabe a kan lokaci an kuma kammala shi a lokacin da aka kayyade
Shugaban hukumar na jihar Nasarawa yace hakkin hukumar ne ta tattara kuri’u, ta kuma bayyana sakamakon zabe
Ya kara da cewa, ‘yan siyasa ne suka san yadda ake aringizo lokacin zabe, babu hannun hukumar zabe wajen kwace akwatin zabe da ingiza matasa zama ‘yan baranda
Dakta Abdulrahman ya kuma ja kunnen masu bada kudi don a zabe su akan su kaucewa yin hakan don sauke hakkokin da suka rataya a wuyansu
Jami’in hukumar zaben ya kuma bukaci hadin kan kowa don gudanar da sahihin zabe a Najeriya
Ga karin bayani cikin sauti daga Zainab Babaji

Wani rahoton Majalisar Dinkin Duniya ya nuna cewa muddin Najeriya ba ta dauki matakan daya dace ba, akan harkokin tattalin arziki nan da shekara ta 2050, kasar za ta zama daya daga cikin mafi talauci a duniya
Dubi ra’ayoyi
Wani rahoton Majalisar Dinkin Duniya ya nuna cewa muddin Najeriya ba ta dauki matakan daya dace ba, akan harkokin tattalin arziki nan da shekara ta 2050, kasar za ta zama daya daga cikin mafi talauci a duniya
Sarkin Kano Mai martaba Malam Muhammadu Sanusi II, ya gabatar da wata mukala a Jami’ar Ibadan da ke Jihar Oyo a wajan wani taro, game da matsayin tattalin arzikin Najeriya nan da shekara ta 2050
Sarkin ya ce, Najeriya za ta kasance shalkwatar masu fama da talauci ta duniya nan da shekaru 31 masu zuwa, muddin hukumomi ba su dauki matakan da suka dace ba
Sarki Sanusi ya dora kalaman na sa ne bisa alkaluman kididdiga da aka yi game da yanayin tattalin arzikin duniya na yanzu, inda aka yi hasashen cewa, Najeriya da kasar Dimokaradiyyar Congo ne, za su dauki nauyin kashi 40 cikin dari na matalautan duniya
Sannan Sarkin ya ce wata kididdiga daga Majalisar Dinkin Duniya ta nuna cewa, a cikin wadannan shekaru, kashi 80 cikin 100 na adadin masu fatara a duniya, za su kasance a Nahiyar Afrika ne, kuma rabin su za su kasance ‘yan Najeriya da Dimokaradiyyar Congo, inda Najeriya za ta dauki mafi yawan wannan adadi
Yanzu haka masu sharhi kan al'amuran yau da kullum a Najeriya na ci gaba da tsokaci akan mukalar ta Sarkin Kano
Saurari sharhin da Dr
Abbati Bako (masanin tattalin arziki da siyasa a Najeriya) da Alhaji Bashir (mai sharhi kan al'amuran yau da kullum a Najeirya) suka yi a wannan rahoto da Mahmud Ibrahim Kwari ya hada mana

Dubi ra’ayoyi
Wani Jami’in hukumar jin dadin Alhazai ta jihar Neja, Nigeria ya mayar wa gwamnati tsabar kudi dalar Amurka dubu 20 da yace anyi mashi kari lokacin da aka bashi kudin guziri na Alhazan karamar hukumarsa
Jami’in dai mai suna Muhammad Salish Abubakar mai kula da karamar hukumar Rijau a hukumar Alhazan, yace bayan ya rabawa Alhazan nashi kudin guzirini su 75, dalar Amurka 800 Sai yaga yana da rarar dala dubu 20 kimanin Naira Miliyan 8 na kudin Nigeria, Shine ya dawo da kudin a ofishin Hukumar Alhazan jihar ta Neja saboda a cewarsa ba hakkinsa bane
Hukumar Alhazan jihar Nejan ta nuna jin dadi tare kuma da yaba wannan matakin ta kuma bashi takardar yabo ta Musamman kamar yadda Daraktan Ayyuka na hukumar Malam Attahiru Bala Dukku ya tabbatar,
A halin da ake ciki kuma, hukumar Alhazan Nigeria ta kai kara a kotu domin bin kadin mutuwar wani alhajin jihar da ya fado daga saman Na’urar kai mutane saman bene ya mutu a aikin hajjin da ya gabata bisa ga bayanin mukaddashin sakataren hukumar jin Dadin Alhazan jihar Neja Umar Makun Lapai
Yanzu dai hukumar Alhazan tace ta bude kofar biyan kudin kujerar aikin Hajji mai zuwa da za a kai Naira Miliyan daya a Banki, ta kuma gargadi maniyyata kada su ba wani jami’in hukumar kudi a hannu
Saurari cikakken rahoton Mustapha Nasiru Batsari


Shugaban Najeriya Muhammadu Buhari ya rantsar da sabon babban Sufeton 'Yan sandan kasar
Hakan ya biyo bayan murabus da Ibrahim Idris ya yi ne bayan cika shekaru 60 a duniya
Ka'idar aikin gwamnati a Najeriya shi ne, babu wani ma'aikacin da ka iya kai wa wadannan shekaru bai yi murabus ba
Sabon sufeton 'yan sandan dai shi ne Mohammed Adamu Abubakar wanda dan asalin garin Lafiya, babban birnin jihar Nasarawa ne
Kafin nadin na sa, Abubakar malami ne a cibiyar horas da dabarun mulki da muhimman bukatu na kasa wato "National Institute of Policy and Strategic Studies" NIPSS da ke kuru a karamar hukumar Jos ta Kudu a jihar Pilato
Ya kuma taba rike mukamin kwamishinan 'yan sanda a jihohin Ekiti da Enugu kana ya yi mataimakin babban sufeton 'yan sanda mai kula da shiyya ta 5 da ke da hedkwata a birnin Benin
Tuni dai har sabon babban Sufeton ya fara aiki
A 'yan kwanakin nan, an yi ta nuna matsin lamba ga gwamnatin shugaba Buhari kan ya sauke Ibrahim Idris daga mukaminsa na Sufeton 'yan sandan Najeriya, domin shekarunsa sun kai munzalin yin ritaya
'Yan adawa sun yi ta zargin cewa fadar shugaban na kokarin kara wa'adin Idris domin ya jagoranci harkar tsaro a zaben da za a yi a watan Fabrarai, zargin da gwamnati ta musanta
Dubi ra’ayoyi
Biyo bayan rashin halartar zaman kotun da’ar ma’aikata da babban alkalin Najeriya Walter Nkanu Onneghen ya yi bisa tuhumar rashin ambata kadarar sa, lauyoyi na ci gaba da muhawara kan tanadin doka da kuma yadda ma’aikatan shari’a ke daukar lamarin
A sharhin lauya mai zaman kan sa a Abuja, Yusuf Sallau Mutum Biyu yace girman matsayin alkalin zai zama kaskanci a gare shi da jami’an shari’a in an gurfanar da shi gaban kotu ta hanyar shigar da shi akwatin ba da shaida
Mutum Biyu yace duk da a tsarin mulkin Najeriya babban alkalin ba shi da kariya kamar ta shugaban kasa da gwamnoni, amma ya na cikin tsarin doka a bi ta hannun hukumar kula da shari’a NJC ta binciki lamarin kafin daukar matakin gurfana gaban kotu
Da ya ke amsa tambayar matakin da kotu zata dauka in babban alkalin ya ki gurfana gaban ta karo na biyu, Barista Yusuf Sallau ya ce kotu ka iya bada sammacin kamo wanda a ke tuhuma amma ya na ganin lamarin ba zai kai ga haka ba ga babban alkalin
Wannan dai shi ne kusan karo na farko a Najeriya da a ke yunkurin gurfanar da babban alkali kuma shugaban kotun koli gaban kotu
Ga rahoton Nasiru Adamu Elhikaya daga birnin Abuja:

Dubi ra’ayoyi
Wasu ‘yan bindiga a kan Babura suka kai hari da yammacin ranar Lahadi a garuruwa uku da suka hada da Warwanna da Kursa da kuma Dutse, duk a gundumar Gandi ta karamar hukumar mulki ta Rabah a jihar Sokoto
Maharan sun yi harbin kan mai uwa da wabi, lamarin da yayi sandiyyar mutuwar akalla mutane 26
Harin ya tarwatsa alummar garuruwan guda uku, to amma daga bisani an samu tattarar jama’a da jami’an tsaro, inda aka je neman gawarwaki, aka kuma samu 26 da aka yi musu jana’iza da yammacin Litinin
Gwamnan jihar Sokoto Aminu Waziri Tambuwal ya dage gudanar da taron gangamin yakin neman zabensa da aka tsara gudanarwa a Goronyo dake makwabtaka da karamar hukumar Rabah da lamarin ya auku, inda kuma ya halarci jana’izar mamatan
Ya jajantawa iyalai da al’ummar yankin akan wannan ibtila’in kuma ya yi alkawarin gwamantinsa zata ci gaba da daukar matakai na tabbatar da cewa an tsare al’umma da dukiyoyinsu
Yace shugabanni da jami’an tsaro na jihar Sakkwato da gwamnati suna iya kokarinsu wurin kawo karshen wannan lamari
Kwamishinan ‘yan sandan jihar Sokoto Murtala Mani, na daga cikin wadanda suka halarci jana’izar, ya kuma ce jami’an tsaro na iya bakin kokarinsu wajen yaki da ‘yan ta’adda a yankin
Ya kuma ce suna hadin gwiwa da sojoji da jami’an tsaron farin kaya domin wannan yaki
Wannan ne karo na biyu da ake kai irin wannan harin a gundumar Gandi
An kai harin na farkon ne a garin Tabanni a ranar tara ga watan Yulin da ya gabata, wanda yayi sanadiyyar rasa rayuka 32

Ga dai rahoton Murtala Faruku Sanyinna daga jihar Sakkwato:

Dubi ra’ayoyi
A daidai lokacin da ake haramar zabe a Najeriya,yanzu haka wata sabuwa ta kunno inda kungiyoyin addini suka fara bayyana wadanda zasu goyawa baya a cikin yan takarar shugaban kasa,batun da ya soma jawo cece-kuce inda wasu ke ganin haka bai dace ba
Wannan nuna goyon baya ga dan takarar jam’iyar APC kuma shugaban kasa Muhammadu Buhari da kungiyar Izala ta yi cewa shine dan takarar da za a zaba a zaben dake tafe, tuni ya soma samun martini daga wani bangare na kungiyar da kuma masana
Tun farko dai shugaban kungiyar Izala bangaren Kaduna Sheikh Abdullahi Bala Lau, a zantawarsa da manema labarai a Yola jim kadan bayan kammala wani taro da suka yi,,ya bada fatawar a zabi shugaba Buhari
To sai dai kuma da alamun yanzu haka wannan fatawa ta su Bala Lau, ta janyo cece-kuce inda daya bangaren Izala a Najeriya wato bangaren Jos, suka ce bada yawunsu ba
Sheikh Nasir Abdulmuhyi,yace duk da cewa suna goyon bayan shugaba nagari, toh amma su basu kai ga daukan mataki ba
Abdulmuhyin wanda ya bayyana dalilan da suka sa bangaren su Bala Lau,ke nuna goyon baya a yanzu, yace bai kamata ake yi musu dibar karan mahaukaciya ba
Duk da cewa Najeriya kasa ce ta yar ba ruwanta da addini, amma ko a zaben shekarar 2015, wasu kungiyoyin addini a kasar sun nuna irin wannan goyon baya, batun da masana irin su Barr
Sunday Joshua Wigra ke ganin akwai abun dubawa

Ga cikakken rahoto da Ibrahim Abdulaziz ya aiko mana:

Bayan zaman kotu an daga karar da aka shigar akan wani alkalin alkalan Najeriya
Magoya bayansa sun gudanar da zanga-zanga
Dubi ra’ayoyi
Bayan zaman kotu an daga karar da aka shigar akan wani alkalin alkalan Najeriya
Magoya bayansa sun gudanar da zanga-zanga
An kwashi sa'a daya da rabi ana musayar kalamai da tada jijiyar wuya, tsakanin lauyoyi masu kare mai shari'a Walter Ononge, a karkashin jagorancin Wole Olanipekun da lauyoyin bangaren gwamnati wanda mai shari'a Aliyu Umar ya jagoranta

Alkalin Alkalai bai isa kotun ba, amma daga karshe an daga shari'ar zuwa ranar Talata 22 ga watan Janairun wannan shekarar
Ganin cewa wannan shine karo na biyu da za a gurfanar da wani babban mai mukami a wannan gwamnatin a kotu, a bisa tuhumarsa da laifin kin bayyana kaddarorinsa da kuma dukiyar da ya mallaka
Laifin da ka iya kai shi ga dauri a gidan kaso na lokaci mai tsawo, gwararre a fannin siyasa kuma malami a Jami'ar Abuja Dr
Abubakar Umar Kari, yayi sharhi akan hakan inda yake cewa, yana ganin gurfanar da wannan dan talikin babban al'amari ne, abu ne mai tayar da kura, da zai sa da'awar da gwamnatin Buhari ke yi na cin hanci da rashawa akan faifai
Amma daya daga cikin lauyoyi 42 da suka bayyana a kotun, don kare Walter Onongen mai suna Oritsaje Nbonwun, ya ce hukumar kula da harkokin Shari'a ta kasa ce ya kamata ta fara tuhumar Alkalin Alkalan, da duk wani laifi da ake tuhumarsa da shi kafin a gurfanar da shi a gaban kotu, kuma ba wannan kotun ne ya kamata a kawo shi ba, wannan kotun ba ta da hurumin sauraron shari'ar, hakan bata lokaci ne kawai suke yi

Bayan an daga shari'ar ne wasu lauyoyi suka dauki kwalaye suna zanga-zangar nuna goyon bayansu ga wanda ake tuhuma
Ga rahoton Medina Dauda daga birnin tarayya Abuja

Dubi ra’ayoyi
Biyo bayan sauya sheka da wasu manyan ‘yan PDP ciki har da tsoffin shugabannin jam’iyyar na kasa da na arewa zuwa APC mai mulki, PDP ta ce hakan rabuwa da rakai ne kuma mutanen ba su da wani tasiri
Sakataren PDP Sanata Umar Tsauri, ya baiyana haka a martanin sa ga batun sauya sheka da APC ke cewa alamu ne da faduwar adawa a zaben watan gobe
APC ta bakin babban sakataren jam’iyyar Mai Mala Buni ta yi maraba da sauya shekar a matsayin babbar riba ga jam’iyyar da nuna irin tsohon shugaban PDP na arewa Sanata Babayo Gamawa ba rakai ba ne ga kowacce jam’iyya
Daya daga wadanda su ka sauya shekar shi ne jagoran kamfen na Atiku a neman tikiti na arewa maso gabas Sanata Saidu Umar Kumo, ya ce PDP kullum na daukar sa tamkar bako
An ga hoton shugaba Buhari da Sanata Kumo a fadar gwamnati su na ganawa wanda kusan shi ne karo na farko tun babewar su a 2007 zamanin mulkin Umaru ‘Yar Adua
Domin karin bayani saurari rahotan Nasiru Adamu El-Hikaya

Dubi ra’ayoyi
Majalisar Dinkin Duniya ta janye ma'aikatanta na agaji 260 a bisa dalilin ta'azara da yanayin tsaro ya yi a arewa maso gabashin Najeriya
Wakilin MDD mai sa ido a ayyukan agaji a Najeriya, Mista Edward Kallon, shine ya bayyana hakan a wata takarda ta musamman da ya aikewa manema labarai
A cikin takardar ya ce daga 26 ga watan Disambar bara Mutane sama da dubu 30 ne suka bar muhallan su zuwa wasu garuruwa a cikin Najeriya
Mista Edward ya ce babban abin takaicin shine yadda mata da yara, sune suka fi galabaita a wanan yanayi, domin suna share kwana da kwanaki suna tafiya a kafa a halin kunci da yunwa da kishir ruwa da kuma tsoro abin da ka iya biyo baya
Ganin cewa Abuja tana cikin garuruwan da ke da yan gudun hijra da dama tun lokacin da kasar ta shiga halin ta'addancin ‘yan Boko Haram, hakan ya sa Muryar Amurka ta tuntubi Shugaban Hukumar bada agajin gaggawa ta birnin tarayya Alhaji Garba Abbas, wanda ya tabbatar da cewa an sami karin ‘yan gudun hijira daga jihohin Borno da Adamawa wanda ya kawao jimla dubu 20 kuma an samu karuwar wasu dubu 10 daga Jihohin Kogi da Nasarawa wadanda fadace-fadacen cikin gida ya shafe su
Alhaji Garba, ya ce ministan ma'aikatar birnin tarayya ya bada umurnin taimakawa ‘yan gudun hijran wajen kula da lafiyarsu da abincin su
Doka ta hana a gina sansononi amma an yi masu matsuguni inda suke samun kula sosai
Amma dan Majalisar Wakilai mai kula da kwamitin sa ido a tallafin da gwamnatin tarayya Najeriya ke bayarwa Alhaji Sani Zoro, ya ce Kamata yayi Gwamnatin ta rika tanadin abubuwan da yan gudun hijran ke bukata a duk lokacin da aka kai hari a garuruwan su saboda dole ne wadansu za su gudu domin neman tsira
Wanan mataki na janye ma'akatan jinya da Majalisar Dinkin Duniya ta yi yana iya haifar da wagegen gibi a kokarin da hukumomi ke yi na magance matsalolin da ‘yan gudun hijran ke fuskanta
Domin karin bayani saurari rahotan Medina Dauda

Yanzu babu sauran tababa game da dan takarar gwamnan jihar Bauchi a jam'iyyar APC, jiya shugaba Buhari ya daga hannun gwamna mai ci, yayin kamfe da ya yi a jihar, inda ya karbi wasu jiga jigai daga ja'iyyun adawa cikin su harda tsoffin gwamnoni biyu
Dubi ra’ayoyi
Yanzu babu sauran tababa game da dan takarar gwamnan jihar Bauchi a jam'iyyar APC, jiya shugaba Buhari ya daga hannun gwamna mai ci, yayin kamfe da ya yi a jihar, inda ya karbi wasu jiga jigai daga ja'iyyun adawa cikin su harda tsoffin gwamnoni biyu
Shugaban Najeriya Muhammadu Buhari, ya sha alwashin zakulo dukiyar kasa daga hannayen mutanen da su ka sace, domin yin aiki ga ‘yan kasa, ya bayyana hakan ne a garin Bauchi, inda ya kai ziyarar wuni guda domin kaddamar da yakin neman zabensa a karo na biyu
Shugaba Buhari ya karbi jiga jigan ‘yan jam’iyar PDP ta adawa guda goma sha takwas da suka canja sheka zuwa jam’iyar APC mai mulki, wadanda su ka hada da tsoffin gwamnonin jihar Bauchi guda biyu, Ahmed Adamu Mu’azu da kuma Mallam Isa Yuguda
Sannan kuma ya kara jaddda kudurinsa na ci gaba da kare amanar da ‘yan kasa su ka ba shi
Wasu ‘yan jam’iyyar ta su ta APC, sun bayyana cewa yanzu haka jam’iyyar ta zamo tungar mutanan da su ka wawure kudaden gwamnati, ganin yadda ake karbar masu canja sheka daga Jam’iyyar PDP zuwa ta APC
Wani dan siyasa ya ce daga hannun gwamnan jihar Bauchi, Mohammed Abdullahi Abubakar, da Shugaba Buhari yayi tamkar yayi amaine ya lashe, domin kuwa ada can baya ya na shelar a zabi mutanan da su ka cancanta
Saurari cikakken rahoto Abdulwahab Muhammad:

Rundunar hukumar Kwastam ta daya mai kula da jihohin Legas da Ogun ta kama wasu kayayyaki da aka hana shigo da su cikin kasar, wanda ya sa kasar ta kara samun kudaden shiga sosai
Dubi ra’ayoyi
Rundunar hukumar Kwastam ta daya mai kula da jihohin Legas da Ogun ta kama wasu kayayyaki da aka hana shigo da su cikin kasar, wanda ya sa kasar ta kara samun kudaden shiga sosai
A kokarin da hukumar kwastam ta Najeriya ke yi na kara samun kudaden shiga ga gwamnatin Najeriya, sabanin dogaro da man fetur da gwamnatin kasar ke yi, Rundunar kwastam ta daya mai kula da jihohin Legas da Ogun ta tara kudaden shiga a watanni hudu da suka gabata na Naira biliyan 5 da miliyan 1
Kwanturolan rundunar hukumar Kwastam ta daya, Alhaji Muhammed Ali ya fada wa manema labarai a jihar Legas cewa, kudin an same su ne daga haramtattun kayayyakin da gwamnatin kasar ta hana shigowa da su cikin kasar, kayayyakin sun hada da manyan motoci na alfarma guda 34, buhuhunan shinkafa kusan dubu 40, sai kaji ‘yan kasar waje na kankara da man girki, da kunshin tabar wiwi 3,792 da kuma katan katan na kwayoyin tramol 710
Kwanturola Muhammed ya kara da cewa hukumar ba za ta gaji ba wajen kama haramtattun kaya ko kayan da aka yi kauron biya masu haraji, kama daga tashoshin jiragen ruwa zuwa kan iyakokin Najeriya da sauran kasashen makwabta
Saurari cikakken rahoton Babangida Jibril:

Rundunar Sojojin Najeriya ta wallafa a shafinta na Twitter cewa ta yi kaca-kaca da 'yan kungiyar Boko Haram a garin Baga da kewaye
Dubi ra’ayoyi
Rundunar Sojojin Najeriya ta wallafa a shafinta na Twitter cewa ta yi kaca-kaca da 'yan kungiyar Boko Haram a garin Baga da kewaye
A kokarin da su ke yi na kakkabe burbushin ‘yan ta’addan kungiyar Boko Haram da ake kira ISWAP a takaice, sabuwar rundur zaratan sojojin da aka kafa ta hadin gwiwa wato NASFC a takaice, wadda kuma ake kira Lafiya Dole, ta fatattaki ‘yan ta’addan da suka kai wa sansanonin soja farmaki a Baga
Dakarun na musamman na bataliyar 707 da ake jinjinawa, wadanda kuma suka jagoranci kai ga cimma wannan gagarumar nasarar, su suka kai farmakin da ya fatattaki ‘yan ta’addan da yawa a wannan yankin, duk da cewa wasu marasa kishin kasa sun je sun gargadi mayakan kafin harin
Dakarun na musamman sun fara kai farmaki ne a ranar 28 ga watan Disamban shekarar 2018, inda su ka kori mayakan daga garuruwan Zare, Gudumbali, Kukawa da Kross Kauwa ba tare da samun wata tirjiya daga mayakan ‘yan ta’addan ba
Koda yake, a garin Kross Kauwa, ‘yan bindigar na ISWAP sun yi babban kuskuren fitowa
A wani tsari na kwarewa, dakarun sun yi amfani da damar da suka samu ta kai farmaki nan take, kuma suka yi nasara akan mayakan, sannan suka kwato wasu kayayyaki daga garesu
Duk da cewa wasu daga cikin ‘yan ta’addan sun yi kokarin su kutsa sansanin sojan da ke Monguno, zaratan sojojin sun yi masu tarko, sannan suka fatattaki da yawa daga cikin mayakan, su ka kuma kwace bindigoginsu da yawa da harsasai
Tuni dakarun da ke cike da kwarin gwiwa suka hade da sojojin dake Baga, inda suka kori ‘yan ta’addan a wani sansanin soja
Sai dai, a yayin da suke wannan kokarin, rundunar sojan ta yi rashin jami’i daya da soja daya, yayin da sojoji 5 suka jikkata
An riga an kwashe gawarwakin sojojin biyu da kuma wadanda suka jikkata daga wurin
Sojojin da suka jikkata na samun sauki kuma ana masu jinya a asibiti
Yanzu haka dai dakarun na can na aikin kakkabe sauran mayakan da ke arewacin jihar Borno inda suke maida hankali akan yankin tafkin Chadi
Dakarun na mussaman sun iya cimma wannan nasarar ne tare da hadin gwiwar sojojin saman Najeriya da suka samar da bayannan sirri, suka kuma taimaka ta kai hare-hare ta sama ta hanyar yi wa mayakan na ISWAP kawanya
Kwamitin da gwamnatin tarayyar Najeriya ta kafa don karin albashin ma'aikata, ya fara aiki gadan gadan
Dubi ra’ayoyi
Kwamitin da gwamnatin tarayyar Najeriya ta kafa don karin albashin ma'aikata, ya fara aiki gadan gadan
Aci gaba da murza gashin baki tsakanin gwamnatin tarayyar Najeriya da kungiyar 'yan kwadago ta NLC game da karin albashin ma’aikatan Najeriya
A jiya shugaban kasa Muhammadu Buhari ya kaddamar da wani kwamiti dake karkashin sanannen masanin tattalin arziki Mr Bishmak Riwane, wanda kuma aka debawa kwanaki 30 domin yin nazari da kuma mika rahoton karin na albashi
A jawabinsa wajen kaddamar da wannan kwamitin, shugaba Buhari yace akwai bukatar yin garon bawul ga daukacin albashin ma’aikata, ko kuma dai dai ta su domin tafiya tare
Tuni dai kungiyar kwadago ta kasa tayi fatali da wannan kwamitin, tana mai cewa, wata dabara ce ta gwamnati na jan kafa a dai dai lokacin da zaben kasa ya karato
Ra’ayin wasu 'yan Najeriya game da shirin karin albashin ko akasin hakan ya banbanta
Wasu na ganin gaskiya mafi karancin albashi na Naira dubu goma sha takwas yayi kadan a kasar nan
Shima wani malamin, cewa yayi akwai bukatar gwamnati ta kara albashin, domin biyan bukatun ma’aikata, waddanda ke zaune a gidajen haya ko biyan kudin makaranta yara ya za suyi? Ai ko sabon albashin na naira 30,000 sai maneji
Sauda yawa dai wasu na ganin idan aka kara albashin, hakan zai haifar da tsadar kayan masarufi, hasashen da wani masanin tattalin arziki Malam Isa Imam, yace ba gaskiya bane; yace koda yake za’a samu karin farashin kaya, amma hakan ba zai taka kara ya karya ba, domin tashin kayan bazai dore ba kamar yadda ake gani a wasu kasashe da basu da karfin tattalin arziki
Yanzu dai abun jira a gani shine ko rahoton da wannan kwamitin zai mikawa gwamnatin, ana saura mako daya zaben kasa, zai yi tasiri ga ma’aikatan na samun karin, kafun zaben kasa?
Ga rahoton wakilin sashen Hausa na Muryar Amurka Babangida Jibril

An fara ca-car baki a tsakanin 'yan siyasa a Najeriya, gabanin zaben 2019
Dubi ra’ayoyi
An fara ca-car baki a tsakanin 'yan siyasa a Najeriya, gabanin zaben 2019
Yayin da ake haramar gudanar da babban zabe a Najeriya, yanzu haka an soma musayar kalamai a tsakanin gwamnan jihar Taraba Arc
Darius Dickson Isiyaku, da jam’iyyun adawa kan batun ayyukan da gwamnatin PDP a jihar ke cewa ta aiwatar
Wannan dambarwar dai na zuwa ne yayin da ake haramar soma babban zabe a Najeriya, inda gwamnan jihar Taraban Akitet Darius Dickson Isiyaku, ke zargin cewa jam’iyyun adawa a jihar na shirin amfani da bakin haure, domin kwace gwamnatin PDP a jihar, zargin da 'yan adawa ke musantawa
Gwamnan jihar wanda ya soma da zayyano wasu nasarorin da yace gwamnatin PDP ta kawo jihar a zamaninsa
Daga nan kuma sai gwamnan yayi zargin cewa tuni suka bankado wani yunkuri, na wasu da ya kira 'yan adawa na shigo da bakin haure zuwa jihar a lokutan zabe, batun da ya bukaci sarakuna da su sa ido
Sai dai kuma da alamun kalaman gwamnan jihar bai yiwa 'yan jam’iyar APC dadi ba
Ambassada Hassan Jika Ardo, jakadan Najeriya a kasar Trinidad da Tobego,wanda tsohon shugaban jam’iyar APC ne a jihar, yace suna da ja ga kalaman gwamnan jihar
Baya ga jihar Gombe, jihar Taraba itace ta biyu da babbar jam’iyar adawa ta PDP ke mulki a jihohin arewa maso gabas shida, wanda kuma lokaci ne ke iya tabbatar da yadda zata kaya, yayin da babban zabe ke kara matsowa
Ga rahoton wakilin sashen hausa na Muryar Amurka Ibrahim Abdul’Aziz

Dubi ra’ayoyi
Hedkwatar tsaron Najeriya ta yi kira ga ‘yan jaridar kasar da su rika bai wa hukumomin tsaro hadin kai yayin da suke gudanar da ayyukansu
A cewar Darektan yada labarai a hedkwatar tsaron kasar, Brigadier General John Agim, yayata labaran da ke fitowa daga bangaren mayakan Boko Haram tamkar taimakawa ayyukan ta’addanci ne
“Duk dan jaridar da ke rawar jiki wajen aika rahoto kan abin da Boko Haram ta yi ko ta ce, ko kana so ko ba ka so, ya zama kana masu aiki kenan
” In ji Agim
Ya kara da cewa, hedkwatar tsaron ta Najeriya na matukar bukatar hadin kan kowa da kowa wajen yaki da masu ta da kayar baya a rewa maso gabashin Najeriya
“Saboda wannan yaki ne mai wuyar sha’ani, muna yakar wadanda sun san mu amma mu ba mu san su ba
” In ji Agim
Wadannan kalamai na hedkwatar tsaron na zuwa ne kwanaki kadan bayan da sojojin Najeriya suka kai wani samame a ofishin gidan jaridar Daily Trust da ke Abuja, bayan wani labari da kamfanin ya wallafa
Sojojin sun zargi gidan jaridar da wallafa wasu bayanai da suka jefa harkar tsaron kasar cikin hadari
Ko da yake, samamen da aka kai wa jaridar ta Daily Trust ya janyo aka yi ta sukar jami’an tsaron a ciki da wajen Najeriya, amma masana a fannin tsaro sun ce akwai bukatar ‘yan jarida su rika takatsatsan wajen wallafa bayanan tsaro
“Irin wadanan labarai a duk lokacin da aka yi su, ya kamata a rika tace su a tabbatar da cewa ba su yi karo da abubuwa na tsaro ba
” In ji Air Commander Ahmed Tijjani Babagamawa mai ritaya, wanda kan yi sharhi kan tsaro
Tun daga shekarar 2009, Najeriya ke fama da hare-haren ‘yan ta’addan kungiyar Boko Haram, musamman a arewa maso gabashin kasar
Ayyukan kungiyar ya salwantar da dubban rayukan jama’a a kasar ta Najeriya da makwabtanta
A shekarar 2015 an samu lafawar rikicin, amma a baya-baya nan, mayakan kungiyar ta boko Haram, sun kara zafafa hare-haren da suke kai wa
Wasu bayanai sun yi nuni da cewa yanzu haka wasu garuruwa akalla shida ciki har da garin Baga a yankin jihar Borno sun sake fadawa hannun mayakan, amma dakarun na Najeriya sun musanta wannan ikrari
Saurari rahoton da Hassan Maina Kaina ya hada kan wannan batu:

Dubi ra’ayoyi
‘Yan takarar shugaban kasa a Najeriya na manyan jami’yun siyasa, APC da PDP sun bayyana matakan da zasu dauka na shawo kana matsalar wutar lantarki
A cikin hirarshi da Sashen Hausa, Shugaban Najeriya Muhammadu Buhari dake neman wa’adin mulki na biyu karkashin tutar Jam’iya mai mulki APC ya bayyana cewa, akwai banbancin tsakanin yadda ake samun wutar lantarki yanzu da yadda take shekaru hudu da suka wuce
Yace masu yin sana’oi suna shaida ci gaban da aka samu a wannan fannin wadanda a da suke amfani da janareta domin gudanar da sana’oinsu
Shugaba Muhammadu Buhari yace kokarin gwamnatin yanzu shine maida hankali wajen neman hanyar samar da wuta dake amfani da rana domin magance matsalar fasa bututu da wadanda suke zaune a inda ake samar da iskar gas suke yi, da kuma gudun fuskantar karancinshi
Dangane kuma da inganta harkokin noma, shugaba Buhari yace a shekarar dubu biyu da goma sha shida ya gayyaci ministan harkokin noma da kuma shugaban babban bankin duniya yace su nemi hanyar da zasu bi ta bada bashi ga manoma cikin sauki domin tallafawa masu karamin karfi ba tare da bin hanyoyin da aka saba bi ba, dake da tsawo kuma da wahalarwa ga kananan manoma
Banda haka kuma yace an samar da takin zamani isasshe wanda ya taimaki manoman da suka amsa kira suka rungumi noma, abinda ya taimaka wajen bunkasa harkokin noma
Shugaba Buhari ya kuma ce rufe kan iyakoki da gwamnati tayi da hana shigo da shinkafa ya taimaka wajen samar da shinkafa ta cikin gida, duk da yake har yanzu ana fuskantar tsadar kayan masarufi
Shugaba Buhari yace tilas ne a yi maganin ‘yan sumogal idan ana so amfanin gona na cikin gida ya wadata, kuma a sayi abinda ake nomawa a cikin gida
Dalili ke nan da ya sa ya umarci hukumomi kada su bada rance ga wanda yake neman shigo da shinkafa
A nashi bayanin, dan takarar shugan kasa na jam’iyar PDP Alhaji Atiku Abubakar ya bayyana cewa, banda samar da wutar lantarki ta iskar gas, zai nemi hanyar samar da makashi da amfani da ruwa da zafin rana
Yace duk da yake babu teku a wadansu sassan Najeriya za a iya amfani da iskar gas wajen samar da wuta
Yace babu dalilin da yasa za a ce har yanzu babu isasshiyar wutar lantarki a Najeriya
Alhaji Atiku Abubakar yace lokacin da yake matsayin mataimakin shugaban kasa, sun yi ayyuka da dama da suka hada da samar da hanyoyi wadanda da dama aka dakatar daga baya
Yace duk da yake ba shine shugaban kasa ba, ya iya neman a gudanar da wadansu ayyuka kuma an yi haka
Dangane kuma da dangantaka tsakanin Najeriya da kasashen waje, dan takarar jam’iyar PDP yace Najeriya tafi kasashen Afrika da dama, sabili da haka Najeriya take matsayin da ake zuba mata ido a duniya, sai dai ya bayyana takaicin ganin Najeriya bata yin shugabancin da ya kamata sabili da gazawar shugabannni
Dangane da batun hatsaniya da aka samu lokacin da shugaba Buhari ya je majalisa domin gabatar da kasafin kudin wannan shekara ta dubu biyu da goma sha tara, Alhaji Atiku yace, akwai bukatar samun kyakkyawar dangataka tsakanin dukan matakan shugabanci
Yace shugaba Buhari ya yi amfani da siyasa ya sami shugabanci amma shi ba dan siyasa bane, dalili ke nan ake samun sabani tsakaninshi da majalisa
Saurari wannan bangaren hirar da Aliyu Mustapha ya yi da ‘yan takarar manyan jam’iyun siyasar Najeriya, Shugaba mai ci, Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin shugaban Najeriya Alhaji Atiku Abubakar Wazirin Adamawa


Dubi ra’ayoyi
Rundunar sojojin saman Najeriya tayi jana'izar dakarunta da suka rasu a hadarin jirgin yakin nan na Mi-35, dake rufawa dakarun bataliya ta 145 baya a Damasak dake yakar yan Boko Haram
Jana'izar da aka yi a makabartar sojoji dake Abuja, ta ja hankalin mahukunta, sojoji da sauran 'yaan Najeriya
Babban Hafsan Hafsoshin Rundunar sojojin saman Najeriya Air Marshall Sadique Abubakar ya ce sojojin saman za suyi iya bakin kokarinsu don gaggauta kawo karshen wannan yaki
Yana mai cewa hakan zai sa wadannan dakaru basu rasa rayukansu haka kurum ba, ya kuma jaddada cewa wannan yaki waat gwagwarmaya ce ta kasar Najeriya baki daya
Babban hafsan dake kula da harkokin mulki a hedkwatar sojin saman, Air Vice Marshall Kingsley Lar yace baki dayan wa'yannan sojoji sun taka rawa sosai wajen ragargaza ‘yan Boko Haram a shiyyar arewa maso gabas
An dai yi jana'izar sojojin wadanda aka lullubesu cikin tutar Najeriya bayan wani faretin soji da harba bindigogi sama don karrsmasu a gaban ministan tsaron kasar Mansur Dan Ali da babban Hafsan Hafsoshin Rundunar Tsaron Najeriya Janaral Abayomi Gabriel Olanishakin
Ga rahoton Hassan Maina kaina daga wurin jana’izar a Abuja:

Dubi ra’ayoyi
An sun rarrabuwar kawuna a hadakar kungiyoyin makiyaya a jihar Taraba dake arewa maso gabashin Najeriya,inda a karon farko wasu kungiyoyin makiyaya suka ce sun yafewa gwamnatin jihar tare da bayyana goyon bayansu ga jam’iyar PDP a zabe mai zuwa, yayin da wasu kungiyoyin kuma ke cewa ba zata sabu ba
Wannan ne karon farko tun bayan dambarwar kafa dokar hana kiwo da gwamnatin jihar Taraban ta kaddamar da gwamnan jihar Arc
Darius Dickson Isiyaku ke samun maslaha da hadakar kungiyoyin makiyaya, inda makiyayan suka mika mubaya'arsu ga gwamnatin PDP a jihar
Mafindi Umaru Danburam dake zama shugaban kungiyar Makiyaya ta Miyetti Allah mai kula da jihohin arewa maso gabas da ya jagoranci kungiyoyin makiyayan zuwa gwamnatin jihar yace su sun yafe duk abubuwa da suka faru a baya
A bangarensa kuma, gwamnan jihar Taraban Akitet Darius Dickson Isiyaku ya karyata zargin cewa gwamnatinsa na nunawa musu wariya
Sai dai kuma yayin da wannan ke faruwa wasu kungiyoyin Fulani sun ce bada yawunsu aka je gidan gwamnatin ba, un kuma ce jam'iyar APC zasu bi
Sahabi Mahmud shine shugaban kungiyar miyetti Allah a jihar ya jagoranci wani taron manema labarai inda suka bayyana matsayinsu da cewa su APC zasu yi ba wata jam’iya ba
Ga rahoton Ibrahmim Abdulaziz a kan wannan batu daga jihar Taraba:

Dubi ra’ayoyi
Uwargidan mataimakin shugaban Najeriya, Dolakpo Osinbajo ta gargadi al’ummar Najeriya da su fito kwansu da kwarkwatansu don gudanar da zabe a zabubbukan da za’a gudanar a kasar
Madam Dolakpo Osinbajo ta bayyana hakan ne a wurin gangamin yakin neman zaben jami’iyyar APC da aka shiryawa mata da matasa a shiyyar jihohin tsakiyar Najeriya da aka gudanar a garin Lafia, babban birnin jahar Nasarawa
Uwargidan mataimakin shugaban kasar wacce ta wakilci matar shugaban kasa, Hajiya A’isha Buhari ta zayyana ayyukan ci gaba da shugaba Muhammadu Buhari ya yiwa yara da mata da suka hada da shirin ciyar da ‘yan makarantar firamare kyauta wanda ya baiwa mata ayyukan yi, da tallafin kudi wa kananan ‘yan kasuwa da ake wa lakabi da Trader Moni da bayyana tabbacin kowa zai fita daga kangin talauci
Da take magana da yawun uwargidan shugaban kasar A’isha Buhari, Dolakpo Osinbajo tace kada iyaye su kyale ‘ya’yansu su yi fada a lokacin zabe, sai dais u kada kuri’arsu su je gida su jira sakamakon zabe
Ministan inganta wasanni da matasa yana cikin kusoshin jami’iyar APC da suka halarci taron, ya kuma ce gwamnatinsu ta yi rawar gani dalili kenan da suke bukata a sake zabenta
Yace an samu ci gaba a gyarar hanyoyi da tsaro da ma tattalin arzikin da saransu
Ga rahoton Zainab Babaji a wurin taron gangamin a Nasarawa:

Rundunar sojojin Najeriya na cigaba da kakkabe burbushin 'yan ta'addar Boko Haram a yankin arewa maso gabashin Najeriya
Dubi ra’ayoyi
Rundunar sojojin Najeriya na cigaba da kakkabe burbushin 'yan ta'addar Boko Haram a yankin arewa maso gabashin Najeriya
Rundunar sojojin saman Najeriya tace zataci gaba da fatattakar mayakan Boko Haram har sai an kawo karshensu
Da yake jawabi ga mayakan a birnin Maiduguri, Babban Hafsan Hafsoshin rundunar sojojin saman Najeriya, Air Marshall Sadique Abubakar, yace ko kadan hadarin jirgin yakin su samfurin Mi35m da ya auku kwanan nan a Damasak ba zai sanyaya masu gwiwa ba
Yace yanzu suna cikin yaki ne kuma kamar sauran al'amuran rayuwa shima na da nasa hadurran, Amma wannan ba zai zama wani abun da ka iya kawo cikas a kokarin gamawa da burbushin mayakan
Yanzu haka ma dai rundunar ta tabbatar da jiragen yakin su samfurin Mi35m, da Alpha Jets da ma sauran jiragen yakinsu yanzu haka suna can suna ta barin wuta a Arewa maso gabashin Najeriya
Masana tsaro irinsu Wing Commander Musa Isa Salmanu wanda ya jinjinawa kokarin mayakan saman ya nemi Gwamnatin Tarayya ta kara samarwa mayakan saman jiragen yaki
Ga rahoton Hassan Maina Kaina daga birnin Abuja

Katin zama dan kasa da lambar tantance dan kasa nada matukar muhimanci ga duk 'yan Najeriya
Dubi ra’ayoyi
Katin zama dan kasa da lambar tantance dan kasa nada matukar muhimanci ga duk 'yan Najeriya
Gwamnatin Najeriya, da mahukuntan kasar sun bada umurnin cewar tun daga farkon wannan shekarar ta 2019, dole ne kowane dan kasa ya samu lambar shaidar zama 'yan kasa, idan suna so su more wasu abubuwa wadanda ake samu daga ma'aikatu da hukumomin gwamnati
Wannan umurni bai yi wa wasu 'yan kasa dadi ba, Shugaban Kungiyar Muryar Talaka ta Kasa Reshen Arewa Maso Gabas, Saleh Bakoro Sabon Fegi Damaturu, wanda ya ce hukumar ba ta yi dai-dai ba, yana ganin tsoro ta ke ji kar a sa ido akan ayyukan ta, shi ne ya sa ta fito da wannan batu na samun lambar zama dan kasa
Yana mai cewa a baya ma hukumar ta ce a yi katin zama dan kasa wanda har yanzu shekaru 12 kenan ba a kamalla aikin ba, ganin cewa cibiyoyin rajista 1,000 ne kawai hukumar ta bude wa 'yan kasa sama miliyan 185
A jawabinsa, Shugaban Hukumar bada katin zama dan kasa Injiniya Aliyu Aziz Abubakar, ya ce Najeriya ce kasa ta 7 mai yawan mutane a duniya, kuma ita ce ba tada tsarin wannan lambar ta zama dan kasa, ya ce idan ana so a yi tsare-tsare da al'umma za su samu romon mulkin da ake yi, lallai dole ne a samu wannan lambar da kuma katin zama dan kasa
Yawancin abubuwa da ke bukatan wannan lambar sun hada da harkar kiwon lafiya, makaranta da kuma mallakan filaye
Hajiya Aisha Shuaibu Galma, ta ce hanzari me ake yi, yanzu lokaci ne na zabe, a bari mutane su fuskanci abu daya a lokaci daya, saboda haka tana ganin cewar akwai bukatar idan an ciza sai hura
Wannan tsari na lamba da kuma katin zama dan kasa zai baiwa Gwamnati damar sanin su waye 'yan kasa, kuma suwaye bakin haure, zai kuma bada damar sanin mutane mawa ke morewa shirye shirye da tsare tsare da gwamnatin ke yi domin talakawanta
Ga rahoton Madina Dauda daga Birnin Abuja

Dubi ra’ayoyi
Shugaban Najeriya Muhammadu Buhari ya ce bai kamata talakawa su sake zaben gwamnonin da basu yi masu aiki ba, da ya hada da gaza biyan albashin ma’aikata
Shugaban Najeriya Muhammadu Buhari dake neman wa’adin mulki na biyu karkashin tutar Jam’iya mai mulki APC ya bayyana cewa, ya kamata masu kada kuri’a su zabi ‘yan takara bisa cancanta da kuma aikin da suka yiwa talakawa,
A cikin hirarshi da Sashen Hausa, shugaba Buhari yace bai ga dalilin da zai sa gwamnatin tarayya ta ba gwamnoni kudi domin gudanar da ayyuka amma su gaza biyan albashi ba
Yace yana mamakin yadda gwamnoni zasu iya zuwa su kwanta su yi barci bayan sun san akwai mutanen dake aikin gwamnatin basu biya su albashinsu ba, sanin suna da gidaje, suna da iyali, basu biya kudin haya ba, basu biya bukatun iyalansu ba, da suka hada da biyan kudin makaranta, da zuwa asibiti da sayen abinci
Shugaba Buhari yace tsarin dokar kasar ya ba gwamnonin ‘yancin kashe kudin da suka samu ba tare da tsangwama ba, sai dai wannan ya zama damar da wadansu suke fakewa suna kin yiwa al’umma aiki
Sabili da haka ya shawarci talakawa su yi amfani da ‘yancinsu na zabe su zabi wadanda suka san zasu yi masu aiki
Dangane da batun yaki da cin hanci da rashawa, shugaba Buhari yace hanyar da yake bi a halin yanzu ita ce hanyar da tsarin damokaradiya ya yarda da shi
Yace a baya ya dauki wani mataki na dabam, amma kasancewa yanzu ana mulkin damokaradiya ne tilas yabi tsarin
Sai dai yace duk da yake tsarin yana daukar lokaci, duk da haka, haka na cimma ruwa
A nashi bayanin, dan takarar jam’iyar PDP, Alhaji Atiku Abubakar yace matakin farko da ya kamata gwamnati ta dauka na yaki da cin hanci da rashawa shine tabbatar da yiwa talakawa aiki da samar masu da hanyoyin dogaro ga kai da biyan bukatunsu na yau da kullum
Yace tilas ne ‘yan kasa su sami wadata ta kowacce hanya, in sana’a suke yi, in aikin gwamnati suke yi da sauransu
Da aka tambaye shi ko yana ganin rashin kiyaye doka da oda ne yasa aka gaza shawo kan matsalar cin hanci da rashawa, sai dan takarar ‘jam’iyar PDP yace baya ganin haka, kasancewa ana kama wadanda ake zargi da cin hanci da rashawa ana tukumarsu, ana kuma hukumta wadanda ake samu da laifi
Alhaji Atiku Abubakar ya bayyana cewa, irin rawar da ya taka a samar da ayyukan yi, da kwarewa da yake da ita wajen kirkiro da masana’atu zai taimaka mashi wajen shawo kan matsalar rashin aikin yi musamman tsakanin matasa
Dangane da batun canza sheka, yace shi da dan takarar jam’iyar APC, shugaba Muhammadu Buhari dukansu sun canza sheka sau da dama, wanda ‘yanci ne da kowanne dan kasa yake da shi
Saurari wannan bangaren hirar da Aliyu Mustapha ya yi da ‘yan takarar manyan jam’iyun siyasar Najeriya, Shugaba mai ci, Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin shugaban Najeriya Alhaji Atiku Abubakar Wazirin Adamawa

Dubi ra’ayoyi
Yayin da jam'iyyu da 'yan sisaya a Najeriya ke ci gaba da yakin neman zabe domin tunkarar babban zaben kasar da za'ayi a watan gobe, Jam'iyyar hamayya ta PDP a jihohin Jigawa da Neja tace ta daura damarar dawo da gwamnati a wadanndan jihohi
Gabanin zaben shekara ta 2015, Jam'iyyar ta PDP ce ke rike da kujerun gwamna da mafi yawan 'yan majalisar dokoki a jihohin biyu, sai dai a yanzu Jam'iyyar APC ce ke da gwamnati a jihohin
Malam Aminu Ibrahim Ringim shine dan takarar gwamnan Jigawa a karkashin Inuwar Jam'iyyar PDP, yace mutanen Jigawa sun san abin da yake tafe da shi, yana mai cewa ya zo ne domin ya karasa ayyuaka da suka fara a baya kuma ya hada kan al’ummar jihar domin ya maido musu da martabarsu
Hakan dai na zuwa ne a daidai lokacin da Jam'iyyar ta PDP a jihar Neja ke daukar matakan cin zabe a bana bayan ta sha kaye a shekarar ta 2015
Dr Mu'azu Babangida Aliyu shine dake zaman tsohon gwamnan jihar yace ya godewa Allah da aka samu wannan anji saboda mutan zasu ga kokarin da suka yi a baya
Dr
Aliyu ya kar da cewa abubuwa dake faruwa a cikin wannan laokai yasa mutane sun gane cewa PDP tayi musu ayyuka sosai a baya
Ba batun gina hanyoyi kadai aiki ba, yanda zaka rike jama’a da girmamasu da kuma yi musu abubuwa da yakamata
Ya kuma ce gangaminsu ba zai kare a wurin taro kadai, zasu kuma shiga gida gida suna yada manufofinsu
Galibi lokuta 'yan siyasa da sauran wadanda suka bada gudunmawa wajen yaki neman zabe a Najeriya suna korafin yadda sukan tura mota kuma ta bar su da kura bayan kafa gwamnati, lamarin da Malam Aminu Ibrahim Ringim dake yiwa Jam'iyyar PDP takarar gwamnan a Jigawa yace zai sauya
Daga jihar Kano Mahmud Ibrahim Kwari ya aiko mana da wannan rahoto:


Dubi ra’ayoyi
A Najeriya Ana ci Gaba da cece kuce kan wa'adin sufeto Janar na yan sandan kasar Ibrahim Kpotum Idriss
Yayin da wani sahsen ‘yan Najeriya suka gani zai iya ci gaba da aikinsa musamman a wannan lokacin siyasa, wasu kuma na gani lada ya isa
Shi dai shugaban ‘yan sandan tun ranar uku ga watan Janairun nan ne yake cika shekaru 35 a yana aikin dan sanda, al'amarin da kundin tsarin dokokin Najeriya ya bukaci dole ma’ikaci ya aje aiki bayan ya kwashe shekaru 35 a cikin aikin
A bisa tsarin mulki, shugaban kasa na da hurumin kara wa'adin sufeto Janar din, amma har yanzu Shugaba Muhammadu Buhari bai ce komai ba kan batun, al'amarin dake ci gaba da janyo cece-kuce tsakanin Jama'ar kasar
Majalisar shugabannin matasan Arewacin Najeriyar na ganin duba da yadda kasar zata shiga zabe, akwai bukatar a karawa shugaban yan sandan lokaci
Shugaban majalisar matasar Arewar Comrade Elliyat Afiyo ya ce duba da halin da kasar ke ciki da kuma irin rawar da Ibrahim Idriss ya taka, to akwai Bukatar a mai karin wa'adi
Amma masanin tsaro, Mallam Kabiru Adamu na ganin lalle an sami tabarbarewar tsaro a zamanin mulkin wannan shugaban ‘yan sanda musamman wajen hauhawar fashi da makami da satar mutane da fadan makiyaya da manoma
Wakilinmu Hassan Maina kaina ya shirya mana rahoto a kan wannan batu daga Abuja:


Dubi ra’ayoyi
Shugaban Najeriya Muhammadu Buhari ya kaddamar da kwamitin yakin neman zabensa a Abuja tare da wasu tare da wasu kusoshin jam’iyarsa ta APC mai mulkin kasar, inda shugaban kasar ya ya gargadi yan majalisar da suyi kampe a kan ‘ka’ida da manufa mai kyau ba tare da ‘batanci ko cin zarafin kowa ba
Shugaba Buhari ya nada Bola Ahmed Tinubu jigo a jami’iyar APC matsayin wanda zai jagoranci kwamitin yakin neman zaben tare da wasu masu fada aji a jam’iyar da aka baiwa mukamai dabam-dabam, kama dag gwamnoni da ‘yan majalisa da duk masu ruwa da tsaki a wurin samowa jami’iyar nasara a zaben dake tafe
Wannan majalisar yakin neman zabe ita zata tsara hanyoyin da za a bi na neman kudade da gudanar da ayyuka da kuma tuntuba d daukar matakai da zasu kai jami’iyar ga samun nasara
A wurin kaddamarwar, shugaba Buhari ya dora Tinubu alhakin tabbatar da ganin ‘yan takarar APC tun daga shugaban kasa zuwa ‘yan majalisa sun samu nasarar a wannan zabe
Shugaba Muhammadu ya bukaci majalisar ta tabbatar da tayi damarar yakin neman zabe bisa ka’ida na zabe ba tare da cin zarafi ko kawo tashin hankali da wasu fitintinu
Yana mai bada tabbacin cewa yanda aka gudanar da zabe na gaskiya da adalci da ya kawo shi a kan mulki a Najeriya, yana fatar ganin irin haka a wannan lokaci
Sanat Ali Ndumi yana cikin wannan majalisa ta yakin nemarwa shugaban Muhammau Buhari zabe, yace shugaban kasa ya gargadesu da suka aiki bisa ka’ida kuma su bayyanawa jama’a irin nasarori da gwamnati ta samu da kuma irin sauyi na kwarai da aka samu a Najeriya ba tare da in zarafi ko tsangwamar wani ba
Daga birnin tarayya Abuja, ga rahoton Umar Faruk Musa:

Dubi ra’ayoyi
A yammacin jiya Litinin da misalin karfe shida ne wasu da ake zaton 'yan boko haram ne suka kai hari a kan jami’an soja a kwauyen Auno dake daf da shiga garin Maiduguri
Wannan harn dai yasa mazauna wannan kauyukan arcewa daga gidajensu zuwa cikin daji dan gudun abin da zai kai ya komo, yayinda aka ce jami'an sojan sun yiwa mahara ba dadi, inda aka ce sun yi shigar burtu irin na sojan suka kuma soma buda wuta kan jami'an sojan, suma jami'an sojan sun maida masu da martani suka kuma ci galaba a kan maharan
Haka zalika wannan harin ya rutsa da wasu matafiya dake bin wannan hanyar kamar wani da wannan hari ya rutsa da shi a kan hanyarsa na dawowa daga sayan icce a garin na Auno ya yiwa wakilin Muryar Amurka bayani ta wayar tarho
Mutumin yace yanzu haka kowa na ta kansa ne ya tsira da rayuwarsa
Wakilin Sashen Hausa Haruna Dauda ya ci gaba da tattaunawa da wasu da suka arce suka buya a ciki daji bayan wasu sun fada masa bindiga ta kama wani kuma tuni an kai shi asibiti
Wani da ya gudu da ransa ya shaida mana cewa maharan da sojojin sun yi bata kashi kuma haka ne ya yi sanadiyar mazauna kauyen suka shiga daji
Wannan lamari yana aukuwa ne a daidai lokacin da wani kwamiti mai karfin gaske karkshin jagorancin gwamnan jihar Borno Ukasha Shattima uka aikawa shugaba Muhammadu Buhari rahoto a kan halin da ake ciki game da tsaron jihar Borno
Ga rahoton da Haruna Dauda ya aiko mana daga Maiduguri:

Masana sun ce tattalin arzikin Najeriya zai bunkasa a wannan shekara, sai dai akwai yiwuwar ya fuskanci dan tarnaki saboda zabe na gama-gari da ke tafe
Najeriya na shirin yin zaben shugaban kasa a watan Fabrairun, lamarin da masanan suka ce zai sa masu zuba hannayen jari na ciki da wajen kasar su dakata da zuna hannayen jari
“Gaskiya ne akwai cewa za a samu ci gaba a tattalin arzikin kasa, koda yake, abin da zai dan shafi abin shi ne, zaben da za a yi 2019, zai dan sa wadanda za su saka hannun jari a kasar su dan ji dar-dar
” In ji masanin tattalin arziki ta fuskar siyasa, Malam Isa Imam
Imam wanda har ila yau wakili ne a kungiyar tattalin arziki ta Najeriya, ya kara da cewa, “amma da zaran an gama zaben, aka tabbatar da gwamnati, abubuwa za su (ci gaba da)” tafiya
A cewar Imam, akwai tsare-tsare da gwamnati ta tanadar a cikin kasafin kudin bana, wadanda suka shafi fannin noma, kananan masana’antu da kuma fannin saka hannayen jari da ba da tallafi
Ba dai kasafai za ka ji ‘yan Najeriyar na bayyana cewa su na ganin bunkasar tattalin arzikin ba, amma dai wasu ‘yan kasuwa na da ra’ayin cewa farashin wasu kayayyakin masarufi sun sauka
“Shekarar bana sai dai a ce alhamudulillahi, ba kamar shekarar da ta gabata ba, abubuwa da dama an samu saukinsu, kamar irinsu su shinkafa, siga, da su masara gaskiya sun sauka sosai tsakani da Allah
” In ji wani dan kasuwa mai suna Musa Suleman a Legas
Amma ba a rasa wadansu da ke da ra’ayin cewa, farashin na kayayyaki ba sa sauka, asali ma tashi suke yi
Su dai bangaren 'yan adawa a kasar, na kokawa da yadda ake tafiyar da harkokin tattalin arzikin na Najeriya, inda suke ikrarin har yanzu babu wani sauyi da aka samu
Batun canza kudaden ketare irinsu dala na daga cikin abubuwan da ‘yan adawan ke cewa na kawo tarnaki wajen bunkasar tattalin arzikin Najeirya, kamar yadda dan takarar shugaban kasa karkashin babbar jam’iyyar adawa ta PDP, Atiku Abubakar ya fada a hirar da ya yi da Sashen Hausa
“Ya za a yi a ce yau farashin dala na da matakan farashi wajen hudu ko biyar? Wani a ce ya saya 300, wani ace ya saya 305, wani 310, ya za a yi a karfafa naira, ba zai yi wu ba
" In ji Atiku, wanda tsohon mataimakin shugaban kasa ne
Ya kara da cewa, "in ni ne shugaban kasa, sai na hada (farashin) duk wuri guda, duk sai su zama farashi guda, saboda 'yan kasuwa na ciki da da waje kowa ya san lallai ga yadda farashin yake
"
Sai dai shugaba mai ci, Muhammadu Buhari wanda zai kara da Atiku a zaben na watan Fabrairu, ya ce, lissafin da suka yi na bunkasa tattalin arzikin kasar ya ta'allaka ne akan kasafin kudin bana
"Inda muka nufa din nan, mun saka shi ne a lissafin tono mai ganga miliyan 2
3 akan dalar America 60 kuma akan kowacce dala naira 305
" In ji Buhari
Ya kara da cewa, "tafiyar da gwamnati, dole a nunawa mutane hanyar da za a bi a samu kudin da kuma yadda za a kashe kudin, kuma mun nuna batun hanyoyi da tsaro da biyan ma'aikata akan wannan
"
Saurari wannan rahoton na Babangida Jibril domin jin cikakken bayani da kuma yadda shawara da aka ba jama’a domin bunkasa hanyoyin shigar kudadensu, da kuma tsokacin da ‘ytan kasuwar kasar wajen ke yi kan tattalin arzikin na Najeriya:






“Wadannan bayanan sirri da ta wallafa, katsalandan ne ga sha’anin tsaro kamar yadda dokokin sashi na 1 da 2 na kundin dokokin sirrinta bayanai suka nuna
” In ji sanarwar
“Wadannan bayanan sirri da ta wallafa, katsalandan ne ga sha’anin tsaro kamar yadda dokokin sashi na 1 da 2 na kundin dokokin sirrinta bayanai suka nuna
” In ji sanarwar
Rundunar sojin Najeriya ta kare matakin da ta dauka na mamayewa tare da rufe ofishin jaridar Daily Trust da ke Abuja, babban birnin kasar
Wata sanarwa dauke da sa hannun Darektan yada labaran rundunar sojin, Brigadier Sani Usman Kukasheka, ta nuna cewa jaridar ta fitar da wasu bayanai kan wani shiri da sojojin ke yi na kai farmaki akan Boko Haram
Sojojin na Najeriya sun ce, wallafa labarin tamkar bai wa mayakan kungiyar ta Boko Haram bayani ne kan shirye-shiryensu, wanda ka iya jefa rayuwar dakarunta cikin hadari
“Wadannan bayanan sirri da ta wallafa, katsalandan ne ga sha’anin tsaro kamar yadda dokokin sashi na 1 da 2 na kundin dokokin sirrinta bayanai suka nuna
” In ji sanarwar
In ji sanarwar
Kukashaka ya kara da cewa, sojojin na Najeriya, ba su da wata manufa ta yin fito-na-fito da ‘yan jarida, amma ya yi kira a gare su, da su zamanto masu kishin kasa
“Saboda haka muna masu kira a gare su, da su kasance masu kishin kasa ta hanyar kaucewa kawo cikas ga harkokin tsaron kasa a rahotanninsu
”
Sanarwa ta kuma yi gargadin cewa, “ba za mu lamunci rubuce-rubucen da za su kasance suna nuna goyon baya ga ‘yan ta’adda ba, tare da yin zagon kasa ga cibiyoyinmu
”
A jiya Lahadi jaridar ta Daily Trust ta wallafa wani labari da ke nuna cewa dakarun na Najeriya na shirin kai wani farmaki a wani yankin jihar Borno, a yunkuri da suke na kwato wasu garuruwa da ake zargin sun fada hannun mayakan Boko Haram
Wannan lamari ya sa sojojin Najeriya suka kai samame ofishin jaridar da ke birnin Maiduguri suka kama ma'aikatanta biyu
Amma rahotannin baya-baya nan sun nuna cewa an sake su
Daga baya ne kuma da misalin karfe hudu na yamman ranar Lahadi, wani gungun sojojin ya kai wani samame a ofishin jaridar da ke Abuja
Bayanai sun yi nuni da cewa, an umurci dukkanin ma'aikatan jaridar ta Daily Trust da su fita waje tare da karbe na'urorin kwamfutocinsu
"Wajen la'asar (hudu na yamma agogon Najeriya) sai ga sojoji sun zo nan a motocinsu da yawa, suka zagaye ofis din, suka ce ina Hamza Idris, sai aka ce musu Hamza ba ya aiki, sai suka ce a daina aiki suka fitar da kowa waje
" In ji mataimakin babban Editan jaridar, Mahmud Jega
Jega ya ce yana ganin wannan mataki na sojojin bai rasa nasaba da wani labari da jaridar ta wallafa
“Babban labarin Daily Trust na ranar Lahadi, wanda ya nuna cewa sojoji suna nan sun taru da manyan makamai a Munguno suna kokarin kai hari su kwato garin Baga, ina tsammanin wannan labari ko kuma wancan, sune sanadin wannan
”
Jega ya kara da cewa, “ba su ce duka labarin karya ba ne, cewa suka yi, ba haka yanayin yake ba, ai yanayi daga nan zuwa minti 30 ma ya canza
Kuma mu ba jin dadinmu ba ne, a ce an samu koma-baya a yakin da ake yi a kasar Borno
Rahotanni sun ce sojojin sun janye, kuma tuni har an bude gidan jaridar
Saurari rahoton sanarwa da sojojin suka fitar daga wakilin Sashen Hausa na Muryar Amurka, Hassan Maina Kaina:



Yan gudun hijira daga garin Baga sun koka da irin halin da suke ciki, tun lokacin da suka tsere daga garuruwan su zuwa Manguno da babban birnin jihar Borno, Maiduguri
saboda yadda 'yan Boko Haram su ke kona gine-ginan gwamnati dana manyan mutane a garin
Dubi ra’ayoyi
Yan gudun hijira daga garin Baga sun koka da irin halin da suke ciki, tun lokacin da suka tsere daga garuruwan su zuwa Manguno da babban birnin jihar Borno, Maiduguri
saboda yadda 'yan Boko Haram su ke kona gine-ginan gwamnati dana manyan mutane a garin
Hukumar samar da Agajin Gaggawa ta Jihar Borno wato SEMA ta ce akwai a kalla mutane sama da dubu goma da suka tsere daga garuruwansu, sakamakon rikicin mayakan Boko Haram, zuwa garuruwan Manguno da babban birni jihar Maiduguri da kuma wasu kauyukan da suke kusa don neman samun mafaka
Shugabar Hukumar samar da Agajin Gaggawa ta jihar Borno Hajiya Ya Bawa Kolo ta shedawa Sashen Hausa cewa, sun samar da kayayyakin abinci ga wadannan mutane da rikicin Boko Haram ya daidaita, wanda ta ce yanzu haka sun shigo da tirololin abinci da kayayyakin masarufi har guda talatin, don tallafawa wannan mutane da suka gujewa wannan rikici
Kolo ta kara da cewa, yanzu haka suna kokarin samarwa da ‘yan gudun hijirar gurun da zasu zauna, wanda mafi yawansu sun fitone daga garuruwan Baga kuros da Doron Baga dake karamar hukumar Kukawa, sune rikicin y araba da gidajensu
Wasu da suka gujewa rikicin sun fadawa Sashen Hausa cewa, mayakan Boko Haram ne suka sa suka fice daga garuruwansu, inda suka shafe kwana biyu suna tafiya a kafa daga garin Baga zuwa Manguno, babu abinci sai dai ruwa kawai suke sha har suka isa garin Manguno
Sun yi kira da gwamnatin data sama musu gurin kwana da bandaki, saboda yanzu a waje suke kwana ga sanyi ga iska yana damun su
Sannan sun ce yanzu haka babu soja ko daya a garin na Baga
Amma Daraktan hulda da jama’a na rundunar sojan Najeriya Birgediya Sani Usman Kuka Sheka, ya karyata wannan batu cewa, ‘yan Boko Haram ne suke rike da garin na Baga
Saurari cikakken rahoton Haruna Dauda Biu

Sojoji dauke da manyan makamai sun rufe ofishin yanki da Hedkwatar kanfanin Jaridar Daily Trust a Biranen Maiduguri da Abuja, kan labarin kwace garin Baga da Jaridar ta ce mayakan Boko Haram sun yi
Dubi ra’ayoyi
Sojoji dauke da manyan makamai sun rufe ofishin yanki da Hedkwatar kanfanin Jaridar Daily Trust a Biranen Maiduguri da Abuja, kan labarin kwace garin Baga da Jaridar ta ce mayakan Boko Haram sun yi
Mataimakin babban Editan Jaridar Daily Trust, Mallam Mahmoud Jega, ya shaidawa Sashen Hausa cewa, sojojin sun isa wurin suna neman wani dan jaridar kamfanin mai suna Hamza Idriss, amma basu sameshi ba, sai suka umarci duk ma'aikatan dake bakin aiki su bar wurin ba tare da bata lokaci ba, Su ka garkame kamfanin bayan sun kashe baki daya na"urorin kamfanin
Mahmud ya ce, can ma a ofishin kamfanin dake Arewa maso gabashin Najeriya sojojin sun je suna neman Hamza Idriss, amma da basu sameshi ba suka cafke wasu ‘yan jaridun kamfanin guda biyu
Mataimakin babban editan yakara da cewa, hakan baya rasa nasaba da labarin da Jaridar ta buga cewa, mayakan Boko Haram sun fatattaki sojojin daga garin Baga, sannan ta kara buga labarin cewa sojojin na tattaruwa domin sake kwato garin na baga
Tuni dai kungiyar ‘yan jaridun Najeriya ta yi Allah wadai da wannan mataki na sojojin tana mai bayyana cewa barazana ne ga dimokradiyya
Amma mai magana da fadar shugaban Najeriya Mallam Garba Shehu, ya fitar da wata sanarwa wadda ta umarci sojojin dasu janye daga kamfanin jaridar ta Daily trust
Saurari cikakken rahoton Hassan Maina Kaina

Shugaban Najeriya Muhammadu Buhari ya shawarci wadanda za su wakilci kasar a musabakar Alkur’ani Mai Tsarki na duniya da su zama wakilai na gari
Dubi ra’ayoyi
Shugaban Najeriya Muhammadu Buhari ya shawarci wadanda za su wakilci kasar a musabakar Alkur’ani Mai Tsarki na duniya da su zama wakilai na gari
Shugaban najeriya Muhammadu Buhari ya bukaci wadanda za su wakilci kasar a musabakar Alkur’ani Mai Tsarki na duniya, wanda za a yi a kasar Saudiyya a cikin wannan shekarar, da su nuna abin koyi
Shugaba Buhari ya mika wannan bukatar ce a sakonsa na rufe taron musabakar Alkur’ani na kasa da aka gudanar a garin Gombe a jiya Lahadi
Da yake gabatar da jawabin shugaba Muhammadu Buhari, ministan muhalli a Najeriya Sulaiman Hassan Zarma ya fara ne da mika godiya wa ALLAH subuhanahu wata’ala, sannan yace a yayin da nake mika sakon taya murna ga dukkan wadanda suka fafata a musabakar, ina kira gare ku da ku tabbatar kun yi koyi da koyarwan addinin musulunci na hadin kai a tsakanin dukkan 'yan adam da kuma kyakkyawan dabi’a
A nasa jawabin shugaban jami’ar Usman Dan fodiyo da ke Sakkwato farfesa Abdullahi Abdul Zuru ya yi bayanin makasudin shirya musabakar, da cewa hanya ce ta kulla abota a tsakanin 'yan kasa
Ga dai wakilinmu a shiyyar Bauci Abdulwahab Muhammad da cikakken rahoton:

Dubi ra’ayoyi
Shugaban Najeriya Muhammadu Buhari dake neman wa’adin mulki na biyu karkashin tutar Jam’iya mai mulki APC, ya bayyana cewa, babu kasa a duniya da aka ci amanarta kamar Najeriya, idan aka yi la’akari da abinda shugabannin gwamnatocin shekaru goma sha shida da suka shige suka yi
A cikin hirarshi da Sashen Hausa, shugaba Buhari yace wanda yake gani sheri ne ko kuma bita da kulli gwamnatinsa ke yi wa gwamnatin da ta gabace shi, yaje turai yaga yadda ake cinikin mai da kuma kudaden da ake samu, daga nan ya bayyana inda kudin su ke
Shugaba Buhari ya bayyana cewa, gwamnatinsa bata iske komi ba a kasa
Dangane kuma da kasafin kudin da ya gabatar gaban majalisa, shugaba Buhari yace, kasafin kudin shekara ta dubu biyu da goma sha tara da gwamnatinsa ta gabatar ya maida hankali a kan batun hanyoyi, da tsaro, da biyan ma’aika da kuma samar da wutar lantarki
Bisa ga cewarsa, kasar China ta amince zata yi wadansu hanyoyin mota da hanyoyin jirgin kasa, da dam-dam na Mambila, karkashin yarjejeniyar da aka kulla na biyan kashi goma sha biyar bisa dari na kudin da ake bukata, yayinda Najeriya zata biya sauran bashin cikin shekaru ishirin da ruwa kadan, Yace idan aka gaza samun tonon mai kamar yadda aka zata sai a sake duba hanyoyin da za a bi domin cike gibin da aka samu
Shugaba Buhari ya bayyana cewa, yawanci basusukan da gwamnatinsa take biya ba ita ta ciwo su ba, ta gajesu ne daga gwamnatin da ta gabata
A nashi bayanin, dan takarar jam’iyar PDP, Alhaji Atiku Abubakar ya bayyana raunin yadda gwamnatin shugaba Muhammadu Buhari take tafiyar da tsarin canjin kudaden kasashen ketare, Yace babu dalilin da za a ce farashin canjin kudaden ketare yana da matakai hudu ko biyar, inda za a ce wani ya saya dari uku, wani dari uku da biyar, wani dari uku da goma da dai sauransu
Bisa ga cewarshi, kamata ya yi farashin sayar da kudaden ya zama daya domin karfafa ‘yan kasuwa da masu zuba jari
A fannin harkokin noma kuma Alhaji Atiku ya bayyana cewa an sami koma baya kasancewa har yanzu farashin kayan masarufi yana da tsada sosai, yayinda rashin tsaro ya hana manoma zuwa gona
Yace idan shine shugaban kasa, abu na farko da zai yi shine, taimakawa manoma ta wajen koyawa masu dabarun noma na zamani da basu rance
Alhaji Atiku yace babu gaskiya a harsashen gwamnati na inganta harkokin noma kasancewa ba a gani a kasa ba,
Dangane kuma da batun cin hanci da rashawa, dan takarar jam’iyar PDP yace kage kawai ake mashi, ya kuma kalubalanci duk wanda yake zarginshi da cin hanci da rashawa ya kawo shaida
Idan kuma har ana ta ita a kama shi
Yace gwamnatin Buhari bata iya kama shi ba sabili da bata da shaida
Saurari wannan bangaren hirar da Aliyu Mustapha ya yi da ‘yan takarar manyan jam’iyun siyasar Najeriya, Shugaba mai ci, Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin shugaban Najeriya Alhaji Atiku Abubakar Wazirin Adamawa

Sakamakon yawan karbar na goro da sojoji ke yi a kan hanya, wani sa'in ma kusan dole, wasu matafiya da kuma direbobi sun gudanar da zanga-zangar lumana tare da datse hanyar Mayo-Belwa zuwa Ganye a jahar Adamawa da ke Najeriya
Dubi ra’ayoyi
Sakamakon yawan karbar na goro da sojoji ke yi a kan hanya, wani sa'in ma kusan dole, wasu matafiya da kuma direbobi sun gudanar da zanga-zangar lumana tare da datse hanyar Mayo-Belwa zuwa Ganye a jahar Adamawa da ke Najeriya
A jahar Adamawa ta arewa maso gabashin Najeriya, wasu matafiya da kuma direbobi sun gudanar da zanga-zangar lumana tare da datse hanyar Mayo-Belwa zuwa Ganye, sakamakon cin zarafin da su ke zargin wasu sojoji sun yi wa wasu masu ababen hawa da suka hana su na goro
Lamarin dai ya kawo tsaiko tare da hana zirga-zirga na tsawon wasu sa'o'i, yayin da yau ne ake cin babbar kasuwar kasashe ta Ganyen
Matafiya da direbobin sun nuna fushinsu game da abun da suka kira cin zarafi da tatsar su da suke zargin wasu sojoji na yi akan hanyar zuwa garin Ganye da ke kudancin jihar Adamawan
Cikin kwanakin nan ne dai aka bada umarnin janye shingayen da sojoji da sauran jami'an tsaro kan kafa da sunan duba ababen hawa, inda sau tari kan rikide ya zama tamkar wurin karbar haraji
Ga dai wakilinmu a Adamawa Ibrahim Abdul'aziz da cikakken rahoton:



Dubi ra’ayoyi
Dan takarar shugaban kasa karkashin tututar Jam’iyar PDP Alhaji Atiku Abubakar yace babu adalci a yadda aka raba mukamai a gwamnatin Buhari
A cikin hirarshi da Sashen Hausa, tsohon mataimakin shugaban kasar Najeriyan yace sa kabilanci da addini a harkokin mulki ko raba mukamai rashin adalci ne, kuma yana daga cikin babbar matsalar da ake fuskanta a Najeriya
Da yake bayyana yadda zai tunkari wannan matsala, Alhaji Atiku yace idan shugaba ya yi adalci ya ba kowanne addini da kuma kowanne bangare hakinshi za a zauna lafiya
Yace “idan aka dubi shugabancin jami’an tsaron Najeriya gaba daya, kusan wajen mutum ashirin, a cikin wajen mutum ashirin din nan, wata kila mutum daya ne ko biyu daga kudu, sauran duk daga arewa ne, kuma a ce kusan yawancinsu addini guda
Kaga ba a nuna adalci a nan ba
”Alhaji Atiku yace dokokin Najeriya har ma da addini ya bukaci cewa, idan Allah ya baka shugabanci ka yi adalci
Dan takarar shugaban kasar na jam’iyar PDP ya bayyana cewa, ana fama da yawan tashin hankali ne a arewacin Najeriya domin su ne suke da filayen noma kuma dabbobi a arewa suke
Sai dai ya bayyana rashin fahimtar abinda ya kawo fitina yanzu kasancewa an zauna tare kaka da kakanni lafiya
Yace tsame sarakunan gargajiya da shugabannin al’umma na gargajiya a tsarin shiga tsakanin makiyaya da manoma yana daga cikin dalilan da suka haifar da rikicin manoma da Makiyaya
Ya kuma bayyana cewa matakin farko da zai dauka na shawo kan wannan matsalar idan ya zama shugaban kasa shi ne zaunawa da bangarorin domin fahimtar juna
A nashi bayanin, Shugaba Muhammadu Buhari da yake neman wa’adin mulki na biyu karkashin tutar Jam’iyar APC ya bayyana cewa, tashin hankalin da aka shiga a Libya yana daya daga cikin dalilan da suka sa ake samun tashin hankali a Najeriya
Abinda ya kai ga makiyaya dake yawo da sanda suka fara daukar bindiga
Shugaba Buhari yace an sa kabilanci da addini a batun rikicin Fulani da Makiyaya, amma a zahiri, wahalar da aka samu ita ce shigowar Sahara da yawan mutane, da kuma barnar da aka yiwa tsarin da shugabanni magabata kamar su Sardauna suka yi
Inda aka yi burtali da makiyaya, aka yi dam-dam aka kuma sa famfo mai amfani da iska, wadanda masu hali suka dauka suka maida manyan gonaki, ya zama sanadin matsalar da ake ciki yanzu
Yace mutanen da ake kashewa a Zamfara sun fi wadanda ake kashewa a Taraba da Benuwe jimlarsu in an hade yawa, amma sai a rika cewa, sha’ainin addini ko kabilanci ne
Saurari wannan bangaren hirar da Aliyu Mustapha ya yi da ‘yan takarar manyan jam’iyun siyasar Najeriya, Shugaba mai ci, Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin shugaban Najeriya Alhaji Atiku Abubakar Wazirin Adamawa


Zamfara ta jima tana fama da matsalar ‘yan bindiga wadanda kan kai hare-hare akan mutanen da ba su ji ba ba su gani ba
Zamfara ta jima tana fama da matsalar ‘yan bindiga wadanda kan kai hare-hare akan mutanen da ba su ji ba ba su gani ba
Rahotanni daga Najeriya na cewa gwamnan jihar Zamfara Abdulaziz Yari, ya ce a shirye yake ya sauka a kujerarsa domin a ayyana dokar ta baci a jihar, idan har matakin zai magance matsalar tsaro da ta addabi jihar
Jaridun Najeriya da dama sun ruwaito cewa, Yari ya bayyanawa manema labarai hakan ne yayin da ake ta sukar hukumomi kan kin daukan matakan maganace matsalar tsaro a jihar, lamarin da ya kai ga aka yi wata mummunar zanga zanga makonni biyu da suka gabata a yankin Tsafe
A cewar Yari, wanda har ila yau shi ne shugaban kungiyar gwamnonin Najeriya, idan akwai jami'an tsaro, batun masu satar mutane, 'yan bindiga da 'yan ta'adda zai zama labari, kamar yadda jaridar Vanguard ta wallafa a shafinta na yanar gizo
Zamfara ta jima tana fama da matsalar ‘yan bindiga wadanda kan kai hare-hare akan mutanen da ba su ji ba ba su gani ba
Wannan matsala ta raba dubban mutane da muhallansu inda suke zaune a sasanonin ‘yan gudun hijira a sassan jihar da ma makwabciyarta ta Katsina
A kwanakin baya, hukumomin Najeriya sun kaddamar da wani shirin magance harin ‘yan bindigar mai taken “Operation Dirar Mikiya,” ko da yake, wasu na cewa shirin ba ya tasiri
Amma jami’an tsaro a ‘yan kwanakin nan sun bayyana nasarar tarwatsa maharan da dama a wasu yankunan jihar


Kakakin rundunar sojin saman Najeriya, Air Commodore Ibikunle Daramola, ya tabbatar da aukuwar hatsarin a shafinsu na Twitter, inda ya ce ana gudanar da bincike kan abin da ya haddasa hatsarin
Kakakin rundunar sojin saman Najeriya, Air Commodore Ibikunle Daramola, ya tabbatar da aukuwar hatsarin a shafinsu na Twitter, inda ya ce ana gudanar da bincike kan abin da ya haddasa hatsarin
Rahotanni daga Najeriya na cewa wani jirgin sama mallakar sojojin kasar ya fadi a yankin Damasak da ke jihar Borno a arewa maso gabashin Najeriya
Kakakin rundunar sojin saman Najeriya, Air Commodore Ibikunle Daramola, ya tabbatar da aukuwar hatsarin a shafinsu na Twitter, inda ya ce ana gudanar da bincike kan abin da ya haddasa hatsarin
“Wani jirgin saman sojin Najeriya ya yi hatsari yayin da yake taimakawa runduna ta 145 a fagen yaki a Damasak da ke arewacin jihar Borno
” In ji sanarwar da Daramola ya wallafa shafin Twitter
NIGERIAN AIR FORCE HELICOPTER LOST IN COMBATA Nigerian Air Force (NAF) Helicopter was lost in combat while providing close air support to troops of 145 Battalion at Damasak in Northern Borno State
Ya kuma kara da cewa, “hatsarin ya faru ne da misalin karfe 7:45 na yammacin ranar Talata 2 ga watan Janairun 2019, amma har yanzu ba a samu cikakkun bayanai kan abin da ya haddasa hatsarin ba
”
“Da zaran mun samu cikakkun bayanai za mu bayyanawa jama’a
”
Wannan hatsari ya faru ne yayin da dakarun na Najeriya ke yakar mayakan Boko Haram a yankin arewa maso gabashin kasar
Dubi ra’ayoyi
Shugaba mai ci Janar Muhammadu Buhari na jam’iyar APC, da kuma dan takarar babban jam’iyar hamayya PDP tsohon mataimakin Najeriya Alha Atiku Abubakar Wazirin Adamawa sun bayyana mabanbantan ra’ayoyi kan harkokin tsaro
A kashin farko na hirarsu da Sashen Hausa, ‘yan takarar shugaban kasar sun bayyana burinsu na ganin an kawo karshen matsalar tsaro da ake fuskanta a Najeriya
A bayaninsa, shugaba Muhammadu Buhari yace jam’iyarshi tayi yakin neman zabe inda ta zaga dukan jihohin Najeriya ta bayyana niyarta ta maida hankali kan batutuwa uku da suka hada da sha’anin tsaro, da tattalin arzikin kasa da kuma yaki da cin hanci da rashawa
Yace al’ummar arewa maso gabas zasu shaida cewa, gwamnatinsa ta taka rawar gani a wajen shawo kan hare haren kungiyar Boko Haram da suke kashe mutane da sunan addini
Shugaba Buhari yace duk da yake ba a iya cimma burin murkushe kungiyar Boko Haram baki daya ba, an sani saukin hare harensu
Ya kuma bayyana cewa, aikin ‘yan sanda ne kula da harkokin tsaron cikin gida, sai dai yakan zama doke a tura sojoji idan ta baci kamar yadda ake yi a yaki da kungiyar Boko Haram
Dangane da zargin cin hanci da rashawa a yaki da kungiyar Boko haran yace, abinda ya sani shine mayakan sama suke wannan yakin yayinda kungiyar take kuma amfani da kananan yara wajen kai hare hare
A nashi bayanin, dan takarar jam’iyar PDP Alhaji Atiku Abubakar yace an sami sakaci a fannin harkokin tsaro da ya yi sanadin kashe ‘yan Najeriya da dama da ya hada da hari na baya bayan nan da aka kai inda aka kashe tsohon babban hafsan tsaron Najeriya Alex Badeh da kuma a baya janar Idris Alkali
Alhaji Atiku Abubakar yace jamai’in tsaro sun fi maida hankali kan harkokin siyasa a maimakon kare rayukan al’umma da tabbatar da tsaro
Ya kuma ce ya yarda da zargin da ake yi cewa, batun cin hanci da rashawa ne ya hana shawo kan kungiyar Boko Haram
Yace babu dalilin da yasa sojojin Najeriya da suka kware a yaki zasu kasa shawo kan ‘yan Boko Haram wadanda yace “yara” ne kanana da suka fara tada kayar baya da sanduna kawai
Saurari Kashin farko na hirar Aliyu Mustpaha da ‘yan takarar


Dubi ra’ayoyi
Uwar gidan shugaban Najeriya Aisha Buhari ta kafa kwamitin yakin neman zaben maigidanta da jawo mutanen da a ka yi tsammanin za su samu manyan mukamai tun 2015 amma ba su samu ba; ta shigar da su kwamitin
Mutanen da a ka ga sunan su a matsayin masu ba da shawara sun hada da Burgediya Janar Lawal Jafaru Isa da a ka yi tsammanin zai zama ministan tsaro ko mai ba da shawara kan harkar tsaro amma ba a ga hakan ba, kuma ya ci gaba da zama mai tafiyar shugaba Buharin ba tare da korafi ba
Kazalika an ga sunan Hajiya Naja’atu Muhammed da ta taba kin karbar wani mukamin shugabar majalisar kula da jami’ar taraiya ta Dutse, kafin a ba ta memba a kwamitin hukumar ‘yan sanda
Sai tsohon babban sufeton ‘yan sanda Sulaiman Abba wanda a ka tabbatar janye jami’an tsaro da hana tada tarzoma a dakin ba da sakamakon zabe na 2015; ya sanya tsohon shugaba Jonathan kwabe shi daga mukamin da nada tsohon sufeto Solomon Arase
Za a ce shi ma sai bayan shekaru 4 a ka ga sunan sa ya bullo a mai ba da shawarar kamfen
Akwai kuma irin su Pauline Tallen da ta ki karbar matsayin jakada da baiyana cewa ba za ta so ficewa daga Najeriya ba don ta na kula da mijin ta da ba shi da lafiya
Tun farko an yi sa ran Mrs
Tallen za ta zama minista daga jihar Filato
Aisha Buhari da Dolapo Osinbajo ne za su jagoranci kwamitin inda uwar gidan gwamnan Nassarawa Mairo Almakura za ta zama jami’ar kula da jihohin arewa yayin da Mrs
Adejoke Adefulure za ta zama mai kula da kudu
Saurari cikakken rahoton Nasiru Adamu Elhikaya

Ofisoshin jakadancin Amurka da ke Abuja da Legas a Najeriya, za su ci gaba da kasancewa a bude, a wannan lokaci da aka rufe wasu ma’aikatun gwamnatin Amurka, in ji wata sanarwa da ofishin jakadancin ya wallafa a shafinsa na yanar gizo
A jiya Talata, jaridun Najeriya da dama, sun ruwaito cewa ofishin jakadancin na Amurka da ke Abuja da karamin ofishinsa da ke Legas, sun kasance a rufe sanadiyyar takaddamar rufe ma’aikatun gwamnatin Amurka da aka yi a karshen watan Disambar bara
Sun kuma ruwaito cewa, wannan mataki ya shafi harkar bayar da takarun Visa ga masu shirin zuwa kasar a Najeriya
Amma ofishin jakadancin na Amurka da ke Abuja, ya wallafa a shafinsa na yanar gizo a yau Laraba cewa, “wadannan rahotanni kuskure ne
”
Sai dai sanarwar ta ce, “cibiyoyi da ofisoshin bai wa dalibai shawara karkashin shirin ilimi na EducationUSA da ke ofishin jakadancin Amurka da karamin ofishinta, wadanda ke karkashin kulawar bangaren harkokin jama’a, za su kasance a rufe a daukacin lokacin da aka rufe ma’aikatun gwamnatin
”
Amma sanarwa wacce aka wallafa, ta ce bangaren da ke kula da shirin nan na tabbatar da mulkin dimokradiyya da ‘yancin fadin albarkacin baki na American Spaces da ke gudana a wajen ofishin jakadancin da karamin ofishin, “zai kasance a bude
”
A yau aka shiga yini na 12 da rufe wasu ma'aikatun gwamnatin Amurka sanadiyyar takaddamar kasafin kudi tsakanin shugaba Donald Trump da 'yan majalisar dokokin kasar
'Yan majalisar sun ki saka bukatar shubaga Trump da ya gabatar masu ta neman dala biliyan 5 domin gina katanga a tsakanin Amurka da Mexcio a cikin kasafin, shi kuma ya ki sa hannu a kasafin, lamarin da ya kai ga rufe wasu ma'aikatun na gwamnati



Dubi ra’ayoyi
Biyo bayan kame gungun yan fashin nan a Zamfara da suka sace yan biyun nan a kauyen DAURAN dake karamar Hukumar Zurmi, muryar Amurka ta tattauna da daya daga cikin jagororin yan Bindigar
Daya daga cikin 'yan fashin, Nafiu Usman Wanda Yaro ne dan shekara 28, dan asalin karamar hukumar Zurmi ya ce sun yi Sabo ne da yan bindigar yayin da Suke zuwa sayayya a kauyukansu
Ya ce ta haka suka Samu sukai Sabo dasu a hankali a hankali har Suke Jan hankalinsu suma Suke zama yan bindigar
Yace wani Mai suna Yellow shi ya basu shawarar sace yan Matan Ana dab da yin bikinsu, Nafiu yace sun yi amfani da babura shida suka je har gida suka sato Tagwayen
Nafiu ya zargi yan'uwansa yan bindigar da suka shirya karban kudin fansar da yi masu magudi, inda yace bayan sun karbo Naira miliyan goma sha biyar, sai suka masu karyar cewa Naira Milyan Goma ne, inda suka raba Naira dubu Dari biyar biyar, a hakan ma wasu nasu bai zo hanun su ba
Daga nan yayi nadamar yadda suka Rungumi wannan sana'ar ta satar mutane

A nasa bayanin, Kakakin rundunar yansanda Najeriya Moshood jimoh ya ce kimanin manya manyan bindigogi Guda shida, harsasai da takubba suka kama a hanun yan bindigar
Dukkannin yan bindigar dai zamfarawa ne, Kuma ko a baya Wamban jihar Abdul'Azeez Yari Abubakar Ya koka da Cewar yan bindigar dake aiwatar da kashe kashe dukksnninsu yan jihar ne
Saurari rahoton Hassan Maina Kaina

Yayin da aka yi ban kwana da shekarar 2018 aka kuma shiga ta 2019, wasu kwararru na ganin an samu cigaba da kuma cibaya a 2018
Kuma shekarar 2019 za ta gaji wasu al'amura na 2019 na alheri da kuma matsala
Yayin da aka yi ban kwana da shekarar 2018 aka kuma shiga ta 2019, wasu kwararru na ganin an samu cigaba da kuma cibaya a 2018
Kuma shekarar 2019 za ta gaji wasu al'amura na 2019 na alheri da kuma matsala
Shekarar 2018 ta zo ta kuma wuce da al'amura da dama na farin ciki da kuma na bakin ciki; na alheri da kuma na bala'i
Sannan an tsoma kafa cikin shekarar 2019 wadda har yanzu ba a tabbatar da abin da za ta zo da shi ba
To amma ana iya kyautat zaton za ta zo da wasu abubuwan da ake ganin alamunsu tun daga yanzu
Don haka na tuntubi mai sharhi kan al'amuran yau da kullum a Najeriya, Malam Amin Sule don ya ma na fashin baki da tsokaci kan abubuwan da su ka gabata a 2018 da kuma hasashen abubuwan da ake ganin wata kila su faru a 2019
Malam Aminu ya ce cikin abubuwan da su ka girgiza shi a 2018 har da zubar da jini da aka yi ta yi a jahar Zamfara, inda wasu 'yan bindiga marasa imani su ka yi ta hallaka mutane ba ji ba gani
Ya ce zubar da jinin da aka yi ta yi a Najeriya abin takaici ne
A matakin kasa da kasa kuma, ya ce ya yi mamakin kashe dan jaridan Saudiyya dinnan mai suna Jamal Khashoggi da aka yi a karamin ofishin jadadancin Saudiyya da ke Istanbul na kasar Turkiyya
Malam Aminu Sule ya kuma ce shirin Shugaban Amurka Donald Trump na janye sojojin Amurka a Siriya ka iya zama alheri a 2019 idan aka tsara shi da kyau
Ya kuma yaba da shawarar da bangaren al-Barnawi na Boko Haram ya yanke na sassautawa a gwagwarmayarsu
Ga dai cikakken hirar:


A yau aka shiga yini na 11 da rufe wasu daga cikin ma’aikatun kasar, lamarin da ya kassara al’amura da dama ya kuma sa aka dakatar da dubun dubatar ma’aikata daga zuwa aiki
A yau aka shiga yini na 11 da rufe wasu daga cikin ma’aikatun kasar, lamarin da ya kassara al’amura da dama ya kuma sa aka dakatar da dubun dubatar ma’aikata daga zuwa aiki
Daruruwan ‘yan Najeriya da ke neman takardun visar Amurka, ba su samu damar a saurare su ba a ofisoshin jakadancin kasar da ke Abuja da Legas sanadiyar takaddamar da ke tsakanin shugaba Donald Trump da ‘yan majalisar dokoki kan kasafin kudin tafiyar da ayyukan gwamnati
Da yawa daga cikin ‘yan Najeriya a cewar jaridar Leadership, ba su iya zuwa ofisoshin ba saboda sun kasance a rufe
Daga cikin wadanda lamarin ke shafa a cewar jaridar, akwai masu yawon shakatawa, ‘yan kasuwa, dalibai da sauransu
Tun a ranar 22 ga watan Disamba, kudaden tafiyar da gwamnatin Amurka suka kare, inda aka gaza sabunta wasu kudaden, saboda shugaba Trump ya ki amincewa ya sa hannu a dokar da za ta ba damar samar da kudaden, saboda ba a saka kudin gina katanaga a tsakanin Amurka da Mexico dala biliyan 5 da ya nema daga majalisar ba
A yau aka shiga yini na 11 da rufe wasu daga cikin ma’aikatun kasar, lamarin da ya kassara al’amura da dama ya kuma sa aka dakatar da dubun dubatar ma’aikata daga zuwa aiki
Ko da yake, akwai wasu ma’aikatu da ayyukansu ke da muhimmancin da aka bari a bude, amma ma’aikatan suna aiki ne ba tare da ana biyansu ba
Amma gabanin rufe ma'aikatun, majalisar dattawan ta amince cewa za a biya ma'aikatan kudadensu idan an sasanta
A ranar Alhamis ake sa ran sabuwar majalisar wakilai za ta fara zamanta, ana kuma fatan za su amince da wata doka da za ta sa a fitar da kudaden tafiyar da gwamnati har zuwa watan Satumba, amma ba tare da kudaden gina katangar ba
Rahotanni sun ce babu tabbacin wannan doka za ta karbu a zauren majalisar dattawa


Rundunar 'yan sanda ta ce har yanzu tana neman wasu mutane biyu da suke da hannu dumudumu a sace 'yan matan
Rundunar 'yan sanda ta ce har yanzu tana neman wasu mutane biyu da suke da hannu dumudumu a sace 'yan matan
Rahotanni daga Najeriya na cewa, rundunar ‘yan sandan kasar sun cafke mutane 12 da ake zargi na da hannu a garkuwa da wasu ‘yan tagwayen mata wadanda aka sace su a lokacin ana shirin aurensu
An sako tagwayen ne a watan Nuwamban da ya gabata
Kafofin yada labarai a Najeriya da dama sun ruwaito cewa Kakakin rundunar ‘yan sandan kasar DCP Jimoh Moshood, ya gabatar da mutanen da ake zargi da hannu a hedkwatarsu da ke Abuja
Moshood ya fadawa manema labarai cewa an cafke mutanen ne a wasu yankunan jihar Katsina da Zamfara, inda suka amsa laifin cewa suna da hannu a yin garkuwa da tagwayen kamar yadda jaridar Daily Trust ta wallafa a shafinta na yanar gizo
Jaridar Vanguard ta ruwaito kakakin na ‘yan sanda yana cewa, mutanen da aka kama, sun amsa laifin cewa sun karbi naira miliyan 15 kafin su saki tagwayen ‘yan matan
Rundunar 'yan sanda ta ce har yanzu tana neman wasu mutane biyu da suka ce da hannu dumudumu a sace 'yan matan
A watan Oktoban da ya gabata, aka yi garkuwa da Hassana Bala da Hussaina Bala, a lokacin suna kan hanyarsu ta zuwa raba katin gayyatar daurin aurensu
A ranar 21 ga watan Oktoban shekarar nan, aka sace ‘yan matan biyu a kauyen Dauran da ke karamar hukumar Zurmi a jihar ta Zamfara
Wadanda suka yi garkuwan da su, sun yi barazanar halaka su idan ba a biya kudin fansar da suka nema ba



“Gwamnatin tarayya ta amince mana, kuma tuni jami’anmu sun yi horo kan yadda za su rika sarrafa makaman, na samu dammar kasancewa daya daga cikin wadanda suka gudanar da wannan horo shekaru biyu da suka gabata
” In ji Sini Kwabe, babban jami’i a hukumar ta FRSC
“Gwamnatin tarayya ta amince mana, kuma tuni jami’anmu sun yi horo kan yadda za su rika sarrafa makaman, na samu dammar kasancewa daya daga cikin wadanda suka gudanar da wannan horo shekaru biyu da suka gabata
” In ji Sini Kwabe, babban jami’i a hukumar ta FRSC
A Najeriya, jama’a na ci gaba da tofa albarkacin bakinsu, tun bayan da hukumar da ke kiyayen ukuwar hadurra, ta bayyana cewa, gwamnati ta amince, jami’anta su fara daukan makamai na bindiga
Hukumar wacce aka fi sanin da Road Safety, ta ce ta mika bukatar neman a bai wa jami’anta makamai ne bayan da ta lura cewa ana samun karuwar aikata laifuka akan hanyoyi, a wasu lokuta ma har da kai hare-hare akan jami’anta
“Gwamnatin tarayya ta amince mana, kuma tuni jami’anmu sun yi horo kan yadda za su rika sarrafa makaman, na samu dammar kasancewa daya daga cikin wadanda suka gudanar da wannan horo shekaru biyu da suka gabata
” In ji Sini Kwabe, babban jami’i a hukumar ta FRSC yayin wata hira da ya yi wakilin Sashen Ingilishi na Muryar Amurka, Timothy Obiezu
Sai dai yayin da wasu ‘yan Najeriyar ke sambarka da wannan mataki, wasu kuwa akasin hakan suke nunawa
“Bai wa jami’an na hukumar kiyaye hadurra makamai ganganci ne, saboda ni ban ga dalili ba, a da ai ba sa rike bindiga, kuma suna ayyukansu, da zaran ka ba su bindiga, babu wanda ya isa ya ja da su, kana tankawa za su harbe ka,” a cewar Moses Ndawo wanda direban tasi ne
Amma a ganin masana a fannin tsaro irinsu Capt
Abdullahi Adamu Bakoji, lokaci ya yi da za a ba jami’an na Road Safety makamai
“Ba za ka iya kare wani ba, ba tare da ka kare kanka ba, saboda suna kare lafiyar mutane ne su ma da lafiyarsu
” In ji Capt
Bakoji
Ya kara da cewa, “saboda wani zai ga cewa ai wannan ma ba shi da bindiga, sai ka ga ya hau shi da fada da zagi wani lokaci har ma da duka
”
Ya zuwa lokacin hada wannan rahoto, babu dai takamaiman lokacin da aka tsara da jami’an na hukumar ta kiyaye aukuwar hadurra za su fara amfani da makaman, amma dai ‘yan Najeriya sun zira ido su ga yadda lamarin zai kaya
Saurari fassarar rahoton Timothy Obiezu da Maryam Dauda ta yi da kuma tsokacin Capt
Abdullahi Adamu Bakoji:





Rundunar Sojan saman Najeriya ta kaddamar da tashin jiragenta a filin jirgin saman Sultan Abubakar don tunkarar 'yan bindiga a yankunan jihohin Sokoto da Kebbi, inda ta kara karfin sansaninta na runduna ta 119 dake Jihar Sokoto
Dubi ra’ayoyi
Rundunar Sojan saman Najeriya ta kaddamar da tashin jiragenta a filin jirgin saman Sultan Abubakar don tunkarar 'yan bindiga a yankunan jihohin Sokoto da Kebbi, inda ta kara karfin sansaninta na runduna ta 119 dake Jihar Sokoto
Babban Hafsan sojojin saman Najeriya Air Marshall Sadique Abubakar, ya tare a jihar Zamfara, inda yake sa ido a kan farmakin da sojojin sama ke kaiwa ‘yan bindiga da barayin shanu dake kashe mutane kusan kullum a Jihar
A ‘yan kwanakin nan ne ‘yan bindigar suka zafafa kai hare hare a garuruwa da kauyuka a jihar Zamfara, inda suka saka daruruwan mutane suka tsere daga gidajan su, al'amarin da ya sa sojojin saman Najeriya suka dauki alkawarin kawar dasu
Babban Hafsan sojojin saman ya ce daga lokacin da suka fara kai farmakin zuwa yanzu ya gamsu da irin nasarar da ake samu wajan murkushe ‘yan bindigar da kuma barayin shanu a jihar ta Zamfara da kuma jihohi makwabta
Kakakin rundunar mayakan saman ta Najeriya, Air Commodore Ibikunle Daramola, ya ce sun sami bayannan sirri na wani babban sansanin ‘yan bindiga a Tsamari dake karamar hukumar Birnin Magaji, wanda nan take aka tura jiragen yaki samfurin Alpha Jet, inda suka rugurguza sansanin nasu tare da karkashe baki dayan ‘yan bindigar dake wurin wadanda ke dauke da manyan makamai
Saurari cikakken rahoton Hassan Maina Kaina:


A kalla 'yan kabilar Kambari dubu biyar ne suka halarci taron su na wannnan shekarar, duk da matasalar da yankin nasu yake fama da shi na rashin hanyar motada sauran ababan more rayuwa
Dubi ra’ayoyi
A kalla 'yan kabilar Kambari dubu biyar ne suka halarci taron su na wannnan shekarar, duk da matasalar da yankin nasu yake fama da shi na rashin hanyar motada sauran ababan more rayuwa
Kabilar kambari dake jihar Neja a Najeriya, ta gudanar da taronta na shekarar 2018 a kauyen Warari dake yankin karamar hukumar Rijau, inda taron yafi maida hankali akan sha’anin tsaro da kuma muhimmancin gudanar da babban zaben Najeriya na 2019 lafiya
Shugaban kungiyar na kabilar Kambari a Najeriya Farfesa Muhammad Yakubu Auna ya ce ko bayan wannan ma suna gudanar da taron shekara ne domin bayyan muhimmancin hadin kai da kuma wayar da kan kabilar tasu wajan su tashi su bada gudunmuwa a harkokin siyasa
Wasu daga cikin wadanda suka halarci taron sun bayyana muhimmancin sa ta fuskar hadin kai da wayar da kan mutanen karkara ta fannonin daban daban da kuma kiran gwamnati data kara kulawa da harkokin tsaro ganin yadda ya dagule a Najeriya
Wakilin gwamnatin Jihar Neja a gurin taron Kwamishinan Shari’a, Barista Nasara Dan Malan ya ce gwamnati ta yaba da irin rawar da Kabilar Kambari take takawa wajan samar da zaman lafiya a tsakanin jama’a
Saurari cikakken rahoton mustapha Nasiru Batsari

Kwana daya bayan da aka bayyana damuwa kan rashin kasancewar Shugaban Najeriya Muhammadu Buhari wajen jana'izar tsohon Shugaba Alhaji Shehu Usman Aliyu Shagari, yau Shugaba Buhari ya je birnin Sakkwato, inda ya yi ta'aziyya ga iyalan mamacin da kuma daukacin 'yan Najeriya
Dubi ra’ayoyi
Kwana daya bayan da aka bayyana damuwa kan rashin kasancewar Shugaban Najeriya Muhammadu Buhari wajen jana'izar tsohon Shugaba Alhaji Shehu Usman Aliyu Shagari, yau Shugaba Buhari ya je birnin Sakkwato, inda ya yi ta'aziyya ga iyalan mamacin da kuma daukacin 'yan Najeriya
Shugaban kasa Muhammadu Buhari, ya isa birnin Sakkwato hedikwatar jahar Sakkwato don yin ta'aziyyarsa ga iyalan tsohon shugaban Najeriya Alhaji Shehu Usman Aliyu Shagari, wanda Allah ya yi wa rasuwa ranar Juma'a
Gwamnan jahar sakkwato Alhaji Aminu Waziri Tambuwal da sauran mukarabbanshi suka tare Shugaba Buharin, tun bayan saukar shi a filin jirgin saman Sultan Abubakar na lll da ke sakkato, ya wuce gidan marigayin da ke unguwar Sama Road, bayan tattaunawa da ya yi da iyalan mamacin
Gwamnan jahar Sakkwato Aminu Waziri Tambuwal ya gabatar da jawabin shugaba Muhammadu Buhari, inda ya ce Shugaba Buhari na jajantawa iyalai da jama'ar jahar, kuma ya kara da cewa "zan kafa wata cibiya don tunawa da abubuwan da mamacin ya yi ma kasa" domin kuwa tarihin kasar bazai cika ba ba tare da an anbato marigayin ba
Bayan ta'aziyyar Shugaba Buhari ya hau jirgi ya koma birnin tarayya
Alhaji Bashir Gidado, kwamishina a jahar ta Sakkwato, ya yi magana a madadin gwamnatin jahar ta Sakkwato, da cewa wannan ziyarar ta shugaban kasa ta zo a dai-dai lokacin da ya kamata duk kuwa da yadda ake ta sukar rashin zuwan nasa a jiya lokacin jana'iza, kuma suna ma shi godiya da fatan Allah ya kai shi gida lafiya
Ga rahoton Murtala Faruk Sanyyina daga Sakkawaton


A wannan karon baza'a bar kungiyoyi masu zaman kansu a baya ba, wajen zaben shugabanni a zabe mai zu 2019
Dubi ra’ayoyi
A wannan karon baza'a bar kungiyoyi masu zaman kansu a baya ba, wajen zaben shugabanni a zabe mai zu 2019
Babbar kungiyar makiyayan Najeriya MIYETTI ALLAH “MACBAN” ta faiyace cewa duk ‘ya’yan ta na da ‘yancin zabar wanda su ke so, amma a kungiyance shugaba Muhammadu Buhari na APC za ta zaba ko ta ke marawa baya
Bayanin na da nasaba kai tsaye daga babban taron kungiyar a Abuja, da ta dau wannan matsayar, amma an samu shugaban kungiyar na arewa maso gabas, Mafindi Danburam na cewa shi dai a kashin kan sa Atiku Abubakar na PDP ya ke marawa baya, da korafin shugaba Buhari bai taimakawa makiyaya ba ciki har da rashin mataki ga hallaka kimanin makiyaya 800 a Mambilla
Sakataren Miyetti Allah na kasa Baba Usman Ngelzarma, ya ce kungiyar ta gamsu da salon mulkin shugaba Buhari, don haka ta na mara ma sa baya a 2015 da a ka samu wata kungiyar makiyaya Kautal Hore ta marawa Jonathan baya, sai mu ka tsinci kan mu tamkar ba wanda ya yarda da mu, tsakanin ‘yan APC da PDP
Don haka wannan karo matsayin mu shine mu na tare da shugaba Buhari 100% Inji Baba Ngelzarma inda ya ci gaba da maida martani ga Danburam Mafindi
Baba Usman Ngelzarma ya kara da wasu dalilan marawa shugaba Buhari baya, da su ka hada da lamuran da ba ma na makiyaya ko kiwo kai tsaye ba
Har dai zuwa zabe a ranar 16 ga watan Fabrairu za a ci gaba da samun kungiyoyi na marawa gwamnati ko 'yan adawa baya
Ga rahoton Nasiru Adamu El-Hikaya da Abuja


Kakar siyasa ta kankama a Najeriya, inda ake yakin neman zabe da bayyanar da gazawar wata jam'iyya
Dubi ra’ayoyi
Kakar siyasa ta kankama a Najeriya, inda ake yakin neman zabe da bayyanar da gazawar wata jam'iyya
'Yan siyasa a Najeriya na ci gaba da amfani da batun Boko Haram wajen yakin neman zabe, ganin yadda matsalar taki ci taki cinyewa, al'amarin da kowacce jam'iyya ke cewa in an zabeta zata kawo karshen matsalasr
Mataimakin shugaban kasa Yemi Osinbajo ya bayyana cewa matsalar ta kasa da kasa ce, abun ma da yasa suke hadakar kasashen yankin tafkin chadi don yiwa tufkar hanci, ya bayyana hadakar da cewa lalle kwalliya na biyan kudin sabulu
A nata bangaren 'yar takarar mataimakiyar shugaban kasa a jam'iyyar YPP, Hajiya Umma Abdullahi Getso, tambaya tayi cewa, shin su wanene ma 'yan Boko Haram din? Wake daukar nauyinsu? tana cewa a baya dakarun Najeriya sun fita kasashen duniya kuma sunyi rawar gani, tana mamakin abin da ya basu samun nasara a cikin kasarsu ba
Alhaji Ganiyu da ke takarar mataimakin shugaban kasa na jam'iyyar ACPN ya jaddada cewa in har 'yan Najeriya suka zabesu, to za suyi kokari su samarwa Najeriya da isassun makaman da zata gama da 'yan ta'addan
Bisa ga dukkan alasmu dai wannan batu na Boko Haram ya zama wani babban batun da 'yan siyasar kasar suka makale dashi, suna yakin neman zabe a fafatawar da za ayi badi idan Allah ya kaimu, suna zargin gwamnatin APC da cewar ta gaza, yayin da gwamnatin ke cewa tana samun nasara
Ga rahoton Hassan Maina Kaina da Abuja

Dubi ra’ayoyi
Rundunar sojojin saman Najeriya ta ce lokacin da mayakan Boko Haram suka shiga garin Baga da misaln karfe 7:15 na dare, ta tura wani jirginta na leken Asiri wato ISR da ma karin wasu jiragen yaki
Jiragen yakin sunyi ta auna 'yan Boko Haram din inda suka karkashe duk wadanda suka auna din
Rundunar sojojin saman Najeriyar kamar yadda kakakinta, Air Commoder Ibikunle Daramola ke bayyanawa, sun marawa dakarun sojojin kasa da na Ruwa a doron Baga, yayin da mayakan na Boko Haram suka kai wani farmaki inda aka tura jiragen yaki har shida
A kudancin garin Baga, dakarun sun hangi jerin gwanon motocin mayakan na Boko Haram, dauke da manyan makamai inda sojojin suka konesu kurmus
Sojojin saman sun dauki kwamandojin dakarun kasa da na ruwa inda aka kai farmakin dasu tare, a wani kokarin kambaba sha'anin aiki tare
Rundunar sojin saman Najeriyar tace ta tayar da jiragen yakinta sau 21 kana ta kai farmaki sau 20 cikin awowi 39
Masanin tsaro Wing Commander Musa Isa Salman, yace duk da wannan Gwamnati tayi rawar gani, wajen marawa dakarun na sama, amma har yanzu akwai bukatar kara masu kayan aiki

'Yan Najeriya baki daya na cigaba da nuna alhinin rasa tsohon Shugaban Najeriya, dattijo Shehu Aliyu Shagari, wanda aka yi jana'izarsa dazunnan a mahaifarsa ta Shagarin jahar Sakkwato
Dubi ra’ayoyi
'Yan Najeriya baki daya na cigaba da nuna alhinin rasa tsohon Shugaban Najeriya, dattijo Shehu Aliyu Shagari, wanda aka yi jana'izarsa dazunnan a mahaifarsa ta Shagarin jahar Sakkwato
Da misalin karfe 3:30 agogon Najeriya, aka gudanar da sallar jana'izar marigayi tsohon shugaban Najeriya Alhaji Shehu Usman Aliyu Shagari, wanda ya rasu jiya a asibitin kasa da ke birnin tarayya, Abuja
Bayan an kai gawar tasa gidanshi da ge garin Shagari a karamar hukumar Shagari ta jahar Sakkwaro, 'yan uwa da abokan arziki sun halarci jana'izarsa
Mahalarta jana'izar sun hada da Gwamnonin jahohin Sakkwato, Kebbi da Zamfara, kana da tsohon gwamnan jihar Sanata Aliyu Magatakarda Wamakko
An yi mishi farentin ban girma kamun aka bisne gawar tasa a wani bangare da aka ware na musamman a cikin gidanshi da ke garin na Shagari
Ga tattaunawar wakilin sashen Hausa na muryar Amurka a jahar Sakkwato Murtala Faruk Sanyyina da Yusuf Aliyu Harande jim kadan bayan kammala sallar jana'izar

Rahotanni daga Najeriya na cewa, Allahi ya yi wa tsohon shugaban Najeriya, Alhaji Shehu Aliyu Shagari rasuwa
Tsohon shugaban na Najeriya ya rasu ne yana mai shekaru 93 a babban asibitin birnin tarayya na Abuja
Jikan marigayin, Bello Shagari ya tabbatar da rasuwar kakan nasa a shafinsa na Twitter
“Ina mai alhinin sanar da ku rasuwar mai girma tsohon shugaban Najeriya, Alhaji Shehu Shagari, wanda ya rasu yanzun nan a babban asibitin Abuja
” In ji Bello
Marigayi Shagari, shi ne shugaban Najeriya na farko na mulkin farar hula a lokacin Jamhuriyya ta biyu, wanda ya mulki Najeriyar daga shekarar 1979 zuwa 1983
Muna tafe da karin bayani
"Masana a fannin tsaro na ganin an yaudari Shugaba Muhammadu Buhari da ‘yan Najeriya musamman kan yadda a baya aka yi ta cewa  an gama da ‘yan Boko Haram saura dan burbushinsu
"
"Masana a fannin tsaro na ganin an yaudari Shugaba Muhammadu Buhari da ‘yan Najeriya musamman kan yadda a baya aka yi ta cewa  an gama da ‘yan Boko Haram saura dan burbushinsu
"
‘Yan Najeriya na kara nuna damuwa bisa rahotannin da ke fitowa daga arewa maso gabashin kasar na cewa mayakan Boko Haram sun kwace ikon garin Baga da ke jihar Borno
Mutanen da ke fitowa daga garin na nuna cewa a halin yanzu mayakan na Boko Haram ne ke rike da garin, al'amarin da ke kara tayar da hankalin ‘yan Najeriya
Mai sharhi kan al'amuran yau da kullum, Shu'aibu Mungadi, ya ce akwai ban tsoro a ce yanzu Boko Haram sun fara korar sojoji suna kwace garuruwa irin su Baga
A cewar masanin, "an yaudari Shugaba Muhammadu Buhari ko ‘yan Najeriya" musamman yadda a baya aka yi ta cewa an gama da ‘yan Boko Haram saura dan burbushinsu
Sai dai rundunar sojin kasar ta Najeriya ta musanta rahotannin da ke cewa, mayakan na Boko Haram sun karbe ikon garin Baga
“Wannan magana ba gaskiya ba ce, kamar yadda muka yi alkawari, za mu ci gaba da shaidawa jama’a abin da muke ciki,” in ji Kakakin sojin Najeriya Brigadier General Sani Usman Kukasheka, a wata hira da ya yi da wakilin Muryar Amurka, Haruda Dauda Biu a Maiduguri
Ya kuma kara da cewa, “ya zuwa yanzu, sojojinmu suke gudanar da harkokinsu a wannan bangare, kuma za a ci gaba da ayyuka ba ma nan (Baga) ba, har zuwa wasu wuraren
”
Sai dai mai sharhi Mungadi, na tababar wannan ikrari na sojoji, yana mai cewa a baya har Shekau sun taba cewa sun kashe amma kuma batun ya zamanto ba haka ba ne
Rahotannin farko da suka fito daga yankin na Baga, sun nuna cewa mayakan na Boko Haram sun karbe ikon garin Baga inda har aka bayyana cewa sun gudanar da sallar Asuba a cikinsa, bayan da suka far ma wani barikin soji a ranar Laraba
Rundunar sojin kasar ta tabbatar da harin, amma ta bayyana cewa dakarun kasar sun fatattaki mayakan daga baya
Saurari rahoton Hassan Maina Kaina da na Haruna Dauda Biu domin jin cikakken bayani:




Dubi ra’ayoyi
Rundunan tsaron farin kaya ta 'Cibil Defense' a Najeriya, ta ce ta yi cafke wasu da ake zargin barayin shanu ne a jihar Taraba da ke Arewa maso gabashin Najeriya
Dubun barayin dabbobin ta cika ne bayan wani samame da jami’an suka kai a mabuyar bata garin
Yanzu haka dai matsalar satar shanu da kuma kananan dabbobi, baya ga satar jama'a domin neman kudin fansa, na cikin matsalolin da ke addabar al'ummar jihar Taraba
Sai dai hukumomin tsaro a jihar sun ce sun tashi tsaye domin yaki da wannan annobar, inda hukumar tsaron farin kaya ta Civil Defense, ta samu nasarar cafke wasu barayin shanu
Daga cikin wadanda ake zargi da satar shanun har da Umar Buba mai shekaru 37
Har ila yau akwai wani mai suna Peter, wanda ke amfani da Keke Napep wajen satar kananan dabbobi
Da yake yi wa manema labarai bayani na irin nasarorin da suke samu a yanzu, kwamandan rundunan tsaron farin kaya a jihar Taraban Isa Kamilu, ya ce za su ci gaba da kokarin da suke yi na kare dukiyoyin gwamnati da na al'umma
Haka nan kuma kwamandan ya shawarci al'umma da su ci gaba da sa ido da kuma ba su bayanai na duk wasu abubuwan rashin gaskiya da suka gani

Dubi ra’ayoyi
Kafin dai wannan bukin bada sandar girman, wasu sun kai hari fadar sarkin Kwajji dake garin Puppule, domin nuna adawarsu da nada sabon sarkin da aka yi, Alh
Umar Buba Nyala,wanda ya gaji sarautar daga mahaifinsa da ya rasu kwanakin baya
Da yake jawabi yayin bada sandar girman, gwamnan jihar Taraban Akitek Darius Dickson Isiyaku, yace gwamnatinsa zata cigaba da marawa sarakunan gargajiya baya, domin kwalliya ta biya kudin sabulu, don wanzar da zaman lafiya a jihar, jihar dai na faman farfadowa daga tashe tashen hankula
Gwamnan ya mika sandar girmar ga sabon sarkin kwajji Umar Buba Nyal,a da aka daga darajar masarautar daga daraja ta uku zuwa ta biyu, da kuma wasu daggatai da suka koma darajar hakimai masu daraja ta uku
Shi kuwa da yake jawabi a madadin sarakunan da aka daga darajar tasu sarkin Jen Alh
Ismaila Agwaru, ya tabbatar cewar zasu cigaba da bada nasu gudumawa wajen cigaban jihar
Wannan ranar farin ciki ne a gare mu, kuma zamu bada namu gudumawa a matsayin sarakuna, iyayen kasa, domin samun zaman lafiya
Zamu yi aiki tukuru bada nuna son kai ga wani ko wasu ba, domin a samu cigaba a masarautun mu da jihar Taraba dama kasa baki daya
Sarakunan da aka daga darajar tasu sun ko hada dana kwajjin Umar Buba Nyala, da Enoch Tanko Tabena sarkin Ndola, da na Tigun Ibrahim Etsu da kuma na Ichen Kurmi Ismaila Maiwuya
Ga rahoton Ibrahim Abdul'aziz

Sai dai a cewar Rafsanjani, “babbar nasarar da aka samu kan batun yaki da cin hanci da rashawar ita ce, ana ta maganar batun cin hanci da rashawa, saboda haka, wajen wayarwa da mutane kai, an samu nasara” a wannan fannin
Sai dai a cewar Rafsanjani, “babbar nasarar da aka samu kan batun yaki da cin hanci da rashawar ita ce, ana ta maganar batun cin hanci da rashawa, saboda haka, wajen wayarwa da mutane kai, an samu nasara” a wannan fannin
Kungiyar wayar da kan jama’a kan harkokin da suka shafi tsarin dokoki da tabbatar da shugabanci na gari, CISLAC, ta ce akwai sauran rina a kaba dangane da yaki da ake yi da cin hanci da rashawa a Najeriya
Shugaban kungiyar CISLAC mai hedkwata a Najeriya, Auwal Ibrahim Musa Rafsanjani, ya ce sauya sheka da wasu ‘yan siyasa suke yi, ya haifar da cikas a wannan fanni
“Cin hanci da ake yi ta bangaren siyasa, saboda yawanci sun canza sheka, sun shiga gwamnati mai ci, saboda haka, za ka ga cewa ba a taba su
” In ji Rafsanjani yayin wata tattaunawa da ya yi da Muryar Amurka ta wayar tarho
Rafsanjani ya kara da cewa, har yanzu akwai sace-sace da ake samu a bangaren ba da kwangila
Sai dai a cewar Rafsanjani, “babbar nasarar da aka samu kan batun yaki da cin hanci da rashawar ita ce, ana ta maganar batun cin hanci da rashawa, saboda haka, wajen wayarwa da mutane kai, an samu nasara” a wannan fannin
Rashin ci gaban kasa, haddasa rigingimu, saka jama'a cikin kuncin rayuwa da haifar da rashin aikin yi, na daga cikin illolin da matsalar cin hanci ke haifarwa ga kasa, a cewar Rafsanjani
Amma shugaban kungiyar ta CISLAC, ya nuna rashin jin dadinsa kan kalaman da rahotannin suka danganta da shugaba Buhari, wanda suka ruwaito ya ce tsarin dimokradiyya da wasu ‘yan hana ruwa gudu na kawo tarnaki a yakin da ake yi da wannan matsala
“Gaskiya wannan jawabi ba mu ji dadinsa ba, kamar ya nuna mana ya gaza ne, lokacin da yake kyamfe cewa ya yi zai tabbatar ya ga cewa an yi maganin matsalar cin hanci da rashawa
” In ji Rafsanjani
Saurari cikakkiyar hirar da Maryam Dauda ta yi da Rafsanjani tare da jin irin matakan da ya kamata a dauka idan ana so a samu nasara a yaki da cin hanci da rashawa a Najeriya:


Dubi ra’ayoyi
Al’ummar Musulmi a Jamhuriya Nijar sun marawa abokan zamansu Kiristoci baya wajen gudanar da bukukuwan Kirsimeti
Daya daga cikin shugabannin al’ummar Musulmi da suka yi hira da Sashen Hausa ya bayyana cewa, Kiristoci suma suna tayasu bukukuwan Sallah saboda haka wajibi ne suma su mara masu baya
Ya kuma bayyana cewa, a cikin koyarwar Alkur’ani mai girma, wadanda suka fi kusa da Musulmi sune kiristoci
A wannan shekarar an girke ‘yan sanda a cikin damara da wadansu cikin farin kaya a kewayen dukan majami'un Jamhuriya Nijar domin baiwa kiristocin kasar damar gudanar da harkokin ibada cikin kwanciyar hankali da salama
Nijar dai na iyaka da jihar Sokoto inda a kwanakin baya gwamnan jihar Aminu Tambuwal ya tabbatar da cewa wadansu mutane da ake zaton yan ta'adda ne sun shiga wadansu yankuna da ke iyaka da jihohin Dosso da Tahoua a Nijer, abinda ya sa hukumomi daukar wadanan matakan kare majami'u
Kiristoci a Jamhuriyar su kan ci gaba da gudanar da shagulgula bayan Kirsimeti har zuwa karshen shekara
Saurari cikakken rahoton Haruna Mamman Bako
A Najeriya kuma, wadanda Sashen Hausa ya yi hira da su a Abuja sun bayyana cewa, muhimmin abinda ya banbanta bukukuwan Kirsimeti na bana da na shekarun baya shine, an gudanar da bukuwan cikin kwanciyar hankali, yayinda da dama suka sami tafiya zuwa garuruwansu, duk da matsi da wadansu ke fuskanta


“Sai dai abin bakin cikin shi ne, dakarun Najeriya 13 da wani dan sanda daya” sun rasa rayukansu a lokacin da suke kokarin kaucewa harin
“Sai dai abin bakin cikin shi ne, dakarun Najeriya 13 da wani dan sanda daya” sun rasa rayukansu a lokacin da suke kokarin kaucewa harin
Mayakan Boko Haram sun halaka wasu sojojin Najeriya 13 da wani dan sanda daya a yankin arewa maso gabashin kasar
Wata sanarwa dauke da sa hannun mataimakin Darektan yada labarai na rundunar sojin Najeriya, Col
Onyema Nwachukwu, ta ce mayakan na Boko Haram sun kai wa dakarun runduna ta daya harin kwantan-baunar ne a lokacin suke tafiya akan hanyar Damaturu zuwa Maiduguri a jiya Litinin
A cewar sanarwar, wacce rundunar ta wallafa a shafinta na Twitter, “zaratan dakarun kasar sun yi arangama da maharan, inda har suka samu kutsa kai ta hanyar da suke tafiya
“Sai dai abin bakin cikin shi ne, dakarun Najeriya 13 da wani dan sanda daya” sun rasa rayukansu a lokacin da suke kokarin kaucewa harin
Troops of Operation LAFIYA DOLE Monday 24th Dec 2018 repelled a Boko Haram terrorists' attack on a Forward Operational Base at Kukareta in Damaturu Local Government Area of Yobe state
https://t
co/4X9TONy7Uu pic
twitter
com/l9xERRhHSB
Sanarwar ta kara da cewa, wasu dakarun kasar na can suna ci gaba da bin diddigin maharan domin a kakkabe su
A wani hari na daban kuma, rundunar soji ta musamman ta “Operation Lafiya Dole” ta ce ta kashe mayakan kungiyar ta Boko Haram da dama, a lokacin da mayakan kungiyar suka kai wani hari a sansanin sojin kasar da ke Kukareta a karamar hukumar Damaturu a jihar Yobe
“A lokacin da mayakan suka kai hari a sansanin da misalin karfe 6:30 na yamma, sun tarar da fushin dakarunmu wadanda suka far musu suka karkashe su
”
A wannan hari na daban, sojan Najeriya daya ne ya ji rauni a cewar sanarwar



Bana dai Najeriya ta yi bukukuwan kirsimeti cikin walwala da wadatan man fetur, Sabanin yadda ake samun karancin man a shekarun baya
Dubi ra’ayoyi
Bana dai Najeriya ta yi bukukuwan kirsimeti cikin walwala da wadatan man fetur, Sabanin yadda ake samun karancin man a shekarun baya
Sashen hausa ya jiyo ra’ayoyin wasu mutane a Najeriya kan yadda aka samu wadatar man fetur a karshen wannan shekara sabanin yadda aka samu karancin man a bara
Wadanda aka yi hira da su un bayyana cewa, babu rigimar mai kuma ana harkar kasuwa lafiya, saboda a wannan shekara an samu wadatar sa sosai, suka kuma bayyana farin cikin akan yadda aka samu wadatar man fetur a wannan lokaci na kirsimeti
Shugaban Ma'aikatar Man Fetur ta Najeriya Maikanti Kachalla Baru, ya ce ya shigo da man fetur wadatacce, wanda har sai da ya tilastawa ‘yan kasuwa suka rika rage kudin nasu man fetur din kasa da kudin da aka kaiyade na sayar da ko wace lita daya
Bisa ga cewar shugaban ma'aikatar man na Najeriya, akwai lita biliyan uku a kasa, sannan kuma akwai wasu a cikin jiragen ruwa da ba a riga an sauke ba, ya kara da cewa daga yanzu har zuwa bayan zaben shekara ta 2019 ba za a samu karancin mai ba
Saurari cikakken rahoton Medina Dauda

Taron lakca na yaki da miyagun kwayoyi da wata kungiya ta shirya a jami'ar Bayero ta Kano
Dubi ra’ayoyi
Taron lakca na yaki da miyagun kwayoyi da wata kungiya ta shirya a jami'ar Bayero ta Kano
A karshen mako, wata kungiyar mai yaki da ta'ammali da miyagun kwayoyi, ta shirya taron lakca a Kano, game da rawar kafofin yada labarai ke takawa wajen dakile annobar shaye-shaye, a tsakanin matasa da kuma bangar siyasa
Sai dai masana harkokin sadarwa na ganin cewar, yakin ba na kafofin yada labarai ne ba su kadai ba
Comrade Mukhtari Iliyasu, shine shugaban kungiyar 'Initiative for fighting against Drug Abuse and Enlightment' wadanda ke wayar da kan jama'a kan illar miyagun kwayoyi
Dr
Sanusi Iguda malami a tsangayar nazarin aikin jarida da sadarwa ta jami'ar Bayero Kano shine ya gabatar da makala a wurin taron
Baya ga shuwagabannin kafofin yada labarai da masana a fannin aikin jarida, dalibai daga makarantun ilimi mai zurfi daban daban ne suka halarci taron
Sai dai 'yan siyasa sun kauracewa zauren taron, wanda aka shirya akan Hajiya Hafsa Umar Ganduje mai dakin gwamnajihat Kano zata kasance babbar bakuwa, duk da cewa alkibilar taron dai wanda ya wakana a cibiyar nazari, da bada horo kan harkokin demokradiyya ta Mumbayya a jihar Kano
Itace ta ankarar da masu ruwa da tsaki musamman 'yan siyasa game da illar bangar siyasa, da akan tsoma matasa cikin ta hanyar amfani da miyagun kwayoyi
Ga rahoton wakilin shashen Hausa na Muryar Amurka Mahmud Ibrahim Kwari

Dubi ra’ayoyi
Lamarin ya soma ne da zanga-zangar lumana, inda daruruwan ‘yan gudun hijira, akasari mata da yara da ma tsofaffi, suka tattaru a garin Tsafe ta jihar Zamfara, suka kuma toshe babban titin Gusau zuwa Zariya, lamarin da ya yanke zirga-zirga a titin
Masu zanga-zangar na nuna damuwarsu ne akan jerin hare-hare da ‘yan bindiga suka kwashe tsawon kimanin makwanni 2 suna kaiwa, a garuruwan da ke gabashin karamar hukumar mulkin ta Tsafe, wanda yayi sanadiyyar salwantar rayuka da dama, wasu daruruwa kuma suka yi kaura daga muhallansu
San Turaki wani mazauni garin Tsafe ne, ya kuma bayyanawa shashen hausa na muryar Amurka yadda lamarin ya fara
Sai dai daga bisani lamarin ya dauki sabon salo, bayan da masu zanga-zangar suka kwarara zuwa cikin garin, suka kuma cinna wuta tare da kona sakatariyar karamar hukumar ta Tsafe kurmus, har ma da wasu gidaje da motocin al’umma
Na nemi jin ta bakin kakakin rundunar ‘yan sandan jihar Zamfara akan lamarin hakan bai samu ba, to amma kwamishinan watsa labaran jihar Sanda Muhammad Danjari, yace tuni da aka shawo kan matsalar, bayan da aka tura jami’an tsaro
‘Yan gudun hijirar sun kwararo ne a garin na tsafe daga garuruwa fiye da 15, da ke fuskantar hare-hare a kusan kowace rana ta Allah

Sashen Hausa na Muryar Amurka ya yi tattaki har zuwa Najeriya inda Aliyu Mustapha Sokoto ya yi hira da shugaba mai ci Muhammadu Buhari da dan takarar jam’iyyar adawa ta PDP, Atiku Abubakar kan zaben 2019 da ke tafe
Sashen Hausa na Muryar Amurka ya yi tattaki har zuwa Najeriya inda Aliyu Mustapha Sokoto ya yi hira da shugaba mai ci Muhammadu Buhari da dan takarar jam’iyyar adawa ta PDP, Atiku Abubakar kan zaben 2019 da ke tafe
A Najeriya, makwanni kadan ne suka rage a tunkari zaben gama-gari na 2019, inda 'yan takarar da suka fito daga jam'iyyun siyasa sama da 90, za su nemi kujeru daban- daban
A dai ranar 16 ga watan Fabrairu za a gudanar da zaben shugaban kasa da na majalisar dokokin kasar
A wannan zabe, jami'yya mai mulki ta APC da babbar jam'iyyar adawa ta PDP, sune hankula ya fi karkata a kansu, watakila, sanadiyar dadaddiyar hamayya da ke tsakaninsu
Dangane da haka, Sashen Hausa na Muryar Amurka ya yi tattaki har zuwa Najeriya inda Aliyu Mustapha Sokoto ya yi hirarraki na musamman da shugaba mai ci Muhammadu Buhari na jam'iyyar APC, da dan takarar jam’iyyar adawa ta PDP, Atiku Abubakar
Shin kan wadanne batutuwa suka tattauna, a wannan hira ta musamman da Muryar Amurka ta yi da ‘yan takarar?
Ku biyo mu a shirye-shiryenmu na gaba a rediyo da talabijin domin sauraro da kallon wadannan hirarraki na musamman da 'yan takarar


Majalisar limaman Abuja ta bukaci limamai su ci gaba da tsayawa kan gaskiya da gujewa marawa wani bangaren siyasa baya musammanma ganin gabatowar zaben shekarar 2019 dake tafe
Dubi ra’ayoyi
Majalisar limaman Abuja ta bukaci limamai su ci gaba da tsayawa kan gaskiya da gujewa marawa wani bangaren siyasa baya musammanma ganin gabatowar zaben shekarar 2019 dake tafe
Majalisar limaman babban birnin Najeriya Abuja da ke da kananan hukumomi shida, ta yi gagarumin taro da bita ta wuni biyu don karawa limaman kwarin gwiwar tsayawa kan gaskiya da kaucewa marawa kowanne bangare baya a siyasa
Majalisar dai ta hada ne da limaman masallatan jumma’a na dukkan kungiyoyin Islama da kan taru a muhimman lokuta duk shekara
Limamin masallacin jumma’a na Asokoro karkashin ofishin jakadancin Saudiyya, Sheikh Sufyanu Abdullahi shine mataimakin shugaban kungiyar da ke karfafawa limamai su rike duk jama’a da amana da kuma dora su kan gaskiya ba tare da daukar wani bangare ko fifita wani a siyasance ba
A cikin bayanansu, sun ce samun 'yan takara daga addinai dabam dabam da kuma kalibai dabam dabam manuniya ce kan bukatar ganin an kara karfafa irin wannan hadin kai da fahimtar juna domin ci gaban kasa
Ga Nasiru Adamu El-Hikaya da Cikakken rahoton

Wasu Dattawa a jihar Kano sun yi kira da babbar murya ga gwamna Abdullahi Umar Ganduje da ya fito yayi wa mutanan kano bayani akan faifan bidiyo da ake zargin ya nuna shi yana karbar cin hanci daga gurin yan kwangila
Dubi ra’ayoyi
Wasu Dattawa a jihar Kano sun yi kira da babbar murya ga gwamna Abdullahi Umar Ganduje da ya fito yayi wa mutanan kano bayani akan faifan bidiyo da ake zargin ya nuna shi yana karbar cin hanci daga gurin yan kwangila
Kimanin makonni biyu bayan da babbar kotun Kano, ta haramtawa Majalisar dokokin Jihar bincikar faifen bidiyon dake zargin gwamna Abdullahi Umar Ganduje, yana karbar cin hancin dala miliyan biyar, dattawan Kano sunce akwai bukatar gwamnan ya yiwa al'umar jihar bayani da zai gamsar da su game da zargin
Hakan dai na zuwa a dai-dai lokacin da jama'a ke korafi kan yadda dattawan na Kano suka ki cewa uffan tun bayan da Jaridar Daily Nigeria ta fara kwarmata zargin karbar rashawar akan gwamna Ganduje
Daya daga cikin dattawan Jihar Kano, Alhaji Gidado Mukhtar, yace abu na farko da ya sa dattawan ba su yi magana ba shine domin maganar tana gaban kotu, da bisa doka bai kamata a saurara, na biyu kuma magana irin wannan idan ta taso ya mata a tsaya a ga inda ta gangara kafin aga mene ne a ciki
Gidado yakara da cewa tunda kotu tayi hukunci ‘yan sanda suna da hakki da kuma damar su bincika wannan zargi da ake yiwa gwamna Abdullahi Umar Ganduje, yanzu suna sauraron ‘yan sanda su yi aikin daya kamata wajen bincikar wannan zargin karbar cin hancin
Ga wakilinmu Mahmud Ibrahim Kwari da cikakken rahoton

Dubun wasu masu garguwa da mutane don a ba su kudin fansa ta cika, bayan da 'yan sandan jahar Imo su ka damko su a daidai lokacin da su ke kan shagali da wani kudin fansa na dalolin Amurka
Dubi ra’ayoyi
Dubun wasu masu garguwa da mutane don a ba su kudin fansa ta cika, bayan da 'yan sandan jahar Imo su ka damko su a daidai lokacin da su ke kan shagali da wani kudin fansa na dalolin Amurka
Yayin da ake ci gaba da kokarin inganta lamuran tsaro a duk fadin jihar Imo, ita ko rundunar ‘yan sandan jihar ta ce, a halin yanzu, ta kwato wani mutum da matarsa mazauna Amurka daga hannun masu garkuwa da mutane
Malam Dasuki Galadanchi, kwamishinan ‘yan sandan a jihar, ya yi karin haske akan lamarin inda ya ke cewa sun samu nasarar kama mutanen ne biyo bayan yadda suke ta kashe-kashen kudaden kasar waje, wanda shi ya ja hankalin jama'a
Daga karshe dai, kwamishinan ya yi kira ga al’ummar jihar da su ci gaba da bada goyon baya a kokarin da ake yi na murkushe miyagun laifuka, da kuma tabbatar da zaman lafiya a jihar baki daya
Ga dai wakilinmu Alphonsus Okoroigwe da cikakken rahoton:

A wata nasara wadda, ko shakka babu, za ta kara ma 'yan Najeriya karfin gwiwa a yakin da jami'an tsaron kasar ke yi da 'yan Boko Haram, 'yan sandan kasar sun ba da sanarwar kama wani gagarabadan kungiyar Boko Haram
Dubi ra’ayoyi
A wata nasara wadda, ko shakka babu, za ta kara ma 'yan Najeriya karfin gwiwa a yakin da jami'an tsaron kasar ke yi da 'yan Boko Haram, 'yan sandan kasar sun ba da sanarwar kama wani gagarabadan kungiyar Boko Haram
Shelkwatar Rundunar 'yan sandan Najeriya, ta tabbatar da cewa shi wannan babban kwamanda na mayakan Boko Haram mai suna Umar Abdulmalik, shi ya jagoranci hare haren Bom da aka kai a unguwar Nyaya, da garin Kuje dukkanninsu dake birnin Abuja a shekara ta 2015
'Yan sandan su ka ce wannan kwamandan, shi da wasu mayakansa guda bakwai, su suka bindige 'yan sandan nan bakwai a unguwar Galadimawa, da karin wasu 'yan sanda biyu, sai wani dan sanda a Lugbe, duk a Abuja
Kamar yadda 'yan sandan su ka yi karin haske, shi wannan kwamandan, da bakinsa ya shaida masu cewa, shi ya jagoranci fasa gidan Yari na Minna a jihar Naija, inda Fursunoni kimanin 219 suka tsere, ciki har da 'yan kungiyarsa
Bugudakari shine kuma ya jagoranci fashi da makami a bankunan jihohin Edio da Ondo, satar mutane da na kashe kashe a jihar Kogi
Mai sharhi kan sha'anin tsaro Mohammed I
Usman, ya ce wannan babban kamu da 'yan sandan su ka yi babbar nasara ce ga Gwamnati, da al'ummar Najeriya, musamman ganin yanzu kwanaki kadan su ka rage a gudanar da babban zabe na kasa
Ga Hassan Maina Kaina da cikakken rahoton:

Dubi ra’ayoyi
Ministan Labaran Najeriya Alhaji Lai Mohammed ya koka bisa yadda rahoton kungiyar kare hakkin bil adama ta Amnesty International ta fitar dake zargi sojojin Najeriya da laifin danne hakkin bil'adama a kasar
Lai ya ce yayin da ake kashe sojoji sai kowa yayi shiru, amma yayin da sojojin ke kwantar da tarzoma sai ai masu cha, tamkar kashe sojojin daidaine, sannan ya kara da cewa wadannan sojoji suma za su so su zauna a barikokinsu, amma saboda tsare baki dayan al'umma su ke filin daga
Amma kakakin Amnesty International a Najeriya Isa Sanusi, ya ce ba zasu sa ido haka kurum ana cin zarafin dan adam ba, don shi kansa yakin da sojojin ke yi ai don Jama'ar ake yi
Kungiyar rajin kare hakkin bil adama ta Amnesty International ta kuma ce kimanin mutane dubu biyu da dari shida suka rasa rayukansu a rigingimun makiyaya da manoma
A cewar shugaban makiyaya na Kulen Allah ta kasa Khalil Mohammed Bello, ya ce abubuwa da dama sun shigo cikin al'amarin, don haka adadin ka iya wuce haka
Ga Hassan Maina Kaina da cikkaken rahoto


Ma'aikatar Kididdiga a Najeriya ta fitar da wasu sababbin alkaluma da ke cewa adadin matasa marasa aikin yi a kasar ya karu daga miliyan 17
6 zuwa 20
9 a 'yan watannin kadan
Dubi ra’ayoyi
Ma'aikatar Kididdiga a Najeriya ta fitar da wasu sababbin alkaluma da ke cewa adadin matasa marasa aikin yi a kasar ya karu daga miliyan 17
6 zuwa 20
9 a 'yan watannin kadan
Bayanin da ma'aikatar Kididdigar ta bayar a Najeriya ya nuna cewa yawan matasa ya karu daga miliyan 111
1 zuwa miliyan 115
4, sannan kuma yawan masu aikin kwadago ya karu daga miliyan 85 zuwa miliyan 90
4, amma kuma yawan masu aikin yi ya karu daga Miliyan 69 zuwa Miliyan 69
5
Wani abu da Khalid Ismail, matashi kuma dan Jam’iyyar PDP ya ce mahukuntar kasar ne ba su bawa matasa dama
Khalid ya ce gwamnati ta rurrufe bodojin kasar tare da karya aiyukan kwadago wanda ya taimaka wajen nakasa tattalin arzikin kasar
Amma Shugaban Muryar Talaka na Arewa Maso Gabas Saleh Bakoro Sabon Fegi Damaturu, ya ce wannan shaci fadi ne kawai, domin gwamnatin APC a karkashin jagorancin Muhammadu Buhari ta kago aiyuka bila'adadin ta hanyar N-Power
Amma Lauya kuma Kwararre a fanin zamantakewa Mainasara Ibrahim ya ce wadanan alkaluma hannun ka mai sanda aka yi wa gwamnati, saboda ta gyara aiyukan ta domin kuwa mutane na wahala, tunda ba aikin gona kadai ne abinda matasa ke yi a kasar ba
Shi kuwa Ministan Ma'akatar Matasa da Wassanni Barista Solomon Dalung, ya ce idan an ce gwamnati bata samar da ayyukan yi ga matasa ba to ba a yi mata adalci ba, domin su gyara suka zo yi a kasar kuma su na yi
Ga cikakken rahoton Medina Dauda ta hada mana

Yanzu haka dai Afirka na neman zama dandalin yada labaran karya ko "fake news" kamar yadda ake kira da Turanci
Wadannan labaru sun dade suvna jan hankali game da alaka tsakanin kafafen yada labarai da kuma aikace-aikacen siyasa a kasashe da suka ci gaba a baya-bayannan
Dubi ra’ayoyi
Yanzu haka dai Afirka na neman zama dandalin yada labaran karya ko "fake news" kamar yadda ake kira da Turanci
Wadannan labaru sun dade suvna jan hankali game da alaka tsakanin kafafen yada labarai da kuma aikace-aikacen siyasa a kasashe da suka ci gaba a baya-bayannan
Wani bincke da aka yi ya nunawa cewa sama da rubu'i ko kashi daya cikin hudu (1/4) na ‘yan Najeriya da kasar Kenya da aka yi binciken a kansu, sun ce sun yada labarun karya da gangan
Yanzu haka ma dai damuwar da ke cikin yada labaran karya ta yi sanadiyyar jefa kokwanto a zukatan ‘yan jarida game da ayyukansu na yada labarai, inda al’amura masu sarkakiya su ka shafi rayuwar al’umma kai tsaye
To sai dai kuma tuni wasu kwararrun ‘yan jarida su ka yunkuro ta hanyar kafa shafin bindiddigi, domin yaki da wannan matsalar
Ibrahim Shehu Adamu wani tsohon ma’aikacin BBC ne da ke cikin wannan tawagar ta bindiddigi, ya shaida min manufarsu ayanzu
Ya ce zuwa yanzu an fi nazartar wannan lamarin ne a kasashen Turai da kuma Amurka, amma idan aka kwatanta da halin-ko-in-kula da ake nunawa ga nahiyar Afrika, duk da cewa irin wadannan labarai na haddasa rasa rayuka ta hanyar yada zantuttukan kiyayya da wariyar launin fata, wanda mafi yawa ta hanyar shafukan sadarwa kamar Whatsapp, Facebook, da Twitter a nahiyar Afrika
Ga Ibrahim Abdul-Aziz da cikakken rahoton


Rikicin yankin jihar Zamfara mai fama da hare-haren ‘yan bindiga, ya zama babban al’amari a Najeriya, wanda ya sa hukumomi tura karin dumbin jami’ai domin tunkarar ‘yan bindigar, amma duk da haka ana ci gaba da samun daidaikun hare-hare
Dubi ra’ayoyi
Rikicin yankin jihar Zamfara mai fama da hare-haren ‘yan bindiga, ya zama babban al’amari a Najeriya, wanda ya sa hukumomi tura karin dumbin jami’ai domin tunkarar ‘yan bindigar, amma duk da haka ana ci gaba da samun daidaikun hare-hare
Wasu hare hare da aka kai a wasu yankunan jihar Zamfara da ke arewa maso yammacin Najeriya, sun yi sanadiyar mutane da dama
Rahotanni sun ce, daga cikin wadanda hare-haren suka rutsa da su a tsakiyar makon nan a yankin karamar hukumar Birnin Magaji, akwai manoma da ke kan aiki a gonakinsu a lokacin da harin ya auku
Wasu majiyoyi sun bayyana cewa, wasu mahara dauke da muggan makamai suka far wa manoma a yankin Garin Haladu kamar yadda jaridar Premium Time ta ruwaito
Mazauna yankin sun fadawa jaridar cewa, maharan sun isa yankin ne da misalin karfe daya na rana, suka bude wuta akan wasu matasa da ke aikin dankalin Hausa a gonakinsu da ke Garin Haladu
Akalla matasa 12 suka rasa rayukansu a wannan hari
“Matasa da dama daga unguwar Nasarawa Godal, sun garzaya zuwa Garin Haladu domin kai dauki, inda aka kashe hudu daga cikinsu, amma sai a ranar Alhamis aka gano gawarwakinsu
” In ji wani mazaunin garin da ya gana da Premium Times, wanda kuma ya nemi da kada a bayyana sunansa
Majiyar ta kara da cewa, a Garin Kaka, mutane 9 maharan suka kashe
Rikicin yankin Zamfara mai fama da hare-haren ‘yan bindiga, ya zama babban al’amari a Najeriya, wanda ya sa hukumomi tura karin dumbin jami’ai domin tunkarar ‘yan bindigar, amma duk da haka ana ci gaba da samun daidaikun hare-hare
Bayanai da ke fitowa a ‘yan kwanakin nan, sun nuna cewa jami’an tsaro na samun nasara akan maharan, tun bayan da aka kaddamar da wani shirin tarwatsa 'yan bindigar da ake kira "Operation Dirar Mikiya," amma masu fafutukar kare hakkin bil Adama da mazauna yankin suna ci gaba da kiran neman dauki


A kasafin na badi, kananan ayyuka za su lakume naira biliyan 4
4, manyan ayyuka za su ci naira biliyan 2
1
A kasafin na badi, kananan ayyuka za su lakume naira biliyan 4
4, manyan ayyuka za su ci naira biliyan 2
1
Shugaba Mohammadu Buhari ya gabatar da kasafin kudin badi a gaban hadaddiyar Majalisar Dokokin Najeriya, wanda ya kama Naira Triliyan 8
8
Gabatar da wannan kasafin kudin na zuwa ne watanni shida kacal da fara aiwatar da kasafin baan na 2018

Shugaba Mohammadu Buhari dai ya kwashi sama da sa'a daya yana gabatar da kasafin kudin cikin ife-ife na ‘yan adawa a tsakanin ihun “Sai Baba Buhari” na masu goyon bayansa
Wannan wata alama ce da ta nuna nuna rarrabuwar kawuna a bangaren manyan jam’iyyun kasar biyu da ke nuna za a ja daga a gabanin zabe mai zuwa
A kasafin na badi, kananan ayyuka za su lakume naira biliyan 4
4, manyan ayyuka za su ci naira biliyan 2
1
Ma'aikatar cikin gida ita ce ta samu kaso mafi tsoka da naira biliyan 569, sai ma'aikatar ilimi da naira biliyan 462, sai ma'aikatar tsaro mai naira biliyan 435
Ita kuwa ma'aikatar kiwon lafiya ta samu naira biliyan 315
6
Saurari rahoton Medina Dauda:



Shugaba Buhari ya kwatanta kisan marigayi Badeh a matsayin “babban abin alhini,” yana mai mika sakon ta’aziyyarsa ga iyalan mamacin
Shugaba Buhari ya kwatanta kisan marigayi Badeh a matsayin “babban abin alhini,” yana mai mika sakon ta’aziyyarsa ga iyalan mamacin
Shugaban Najeriya Muhammadu Buhari, ya ba hukumomin tsaron kasar umurnin su zakulo wadanda suka kashe tsohon babban hafsan tsaron kasar Alex Badeh mai ritaya
Umurnin ya fito cikin wata sanarwa da mai magana da yawun shugaban, Femi Adesina ya fitar, kamar yadda jaridar Daily Trust ta wallafa
Shugaba Buhari a cewar sanarwa, ya kwatanta kisan marigayi Badeh a matsayin “babban abin alhini,” yana mai mika sakon ta’aziyyarsa ga iyalan mamacin
Ya kuma nuna takaicinsa, kan yadda Badeh ya fada tarkon masu kai hare-hare akan manyan hanyoyin kasar, tare da ba hukumomin tsaro umurnin su kara kaimi wajen samar da cikakken tsaron akan hanyoyin Najeriya
Buhari ya kuma yaba da irin gudunmuwar da marigayin ya bayar a lokacin yana raye, inda ya ce ya kwashe shekaru sama da 30 yana yi wa rundunar sojin kasar hidima
Sanarwar ta shugaba Buhari, ta fito a daidai lokacin da gwamnati da kuma al’ummar jihar Adamawa, jihar da Baden ya fito, su ma suke alhinin faruwar wannan lamari
A wata sanarwa da ita ma ta fitar, gwamnatin Adamawa ta kwatanta lamarina a matsayin abin takaici tare da yin kira da a gudanar da cikakken bincike
Kwamishinan yada labaran jihar, Ahmed Sajoh, ya bayyana irin bakin cikin da suka shiga sanadiyyar wannan rashi
"Mun yi bakin ciki matuka, (Badeh) mutum ne wanda a ce ya yi aiki a wurin da ya fi ko ina muhimmanci a harkar tsaro, sannan a ce irin hali na rashin tsaro a ce ya same shi, abin akwai matukar tashin hankali
" In ji Sajoh a hirar da ya yi da Muryar Amurka ta wayar tarho
A jiya Talata wasu ‘yan bindiga da ba a san ko su waye ba, suka kai harin kwatan-bauna akan marigayi Badeh, lamarin da ya yi sanadiyar mutuwarsa
Rundunar sojin saman Najeriya ta ce, Badeh ya rasu sanadiyar raunukan da ya samu daga harbin bindinga a lokacin da yake tafiya a kan hanyar Abuja zuwa Keffi
Saurari abin da masana harkar tsaro ke cewa kan wannan lamari da kuma abin da 'yan jihar Adamawa ke cewa a rahotannin Hassan Maina Kaina da na Ibrahim Abdulaziz:

Dubi ra’ayoyi
Batun takaddama tsakanin gwamnatin Najeriya da kungiyar Malaman Jami'o'in kasar na ci gaba da haifar da damuwa ga dalibai da sauran masu ruwa da tsaki a sha'nin ilimin
A shekaran jiya litinin dai an tashi baran-baran a zauren tattaunawa tsakanin wakilan kungiyar ta ASUU da na gwamnati, sai dai masana harkokin ilimi a Najeriya na ra'ayin cewa, shugabannin hukumomin ilimi ba sa taka rawar data kamata wajen warware wannan takaddama

Hakan dai na zuwa ne a dai-dai lokacin da kwararru dake bin diddigin alkaluma a fannin ilimi ke cewa, fiye da dalibai miliyan 13 ne suka nemi gurabe a Jami'o'in Najeriya cikin kasa da shekaru 7 da suka shude
Wadansu dalibai da Sashen hausa ya yi hira da su sun bayyana damuwa ganin nan ba da dadewa ba za a komawa makaranta, suka kuma ce babu shakka zai shafi karatunsu idan har aka kai lokacin ba a janye wannan yajin aikin ba

Wani dalibi ya bayyana cewa, yana cikin rubuta jarabawa aka sanar da yajin aikin, kuma nan take malaman jami’ar suka dakatar da duk wani abinda ya shafi harkokin ilimantawa da ya hada da sa ido kan rubutun ayyukan binciken kamala jami’a

Saurari cikakken rahoton

Dubi ra’ayoyi
An kashe Badeh ne akan hanyar Abuja zuwa keffi yayin da yake kan hanyarsa ta dawowa daga gonarsa kamar yadda rahotanni suka nuna
Wasun ‘ýan bindiga da ba a san ko su waye ba, sun harbe babban tsohon hafsan tsaron Najeriya Alex Badeh
An kashe Badeh ne akan hanyar Abuja zuwa keffi yayin da yake kan hanyarsa ta dawowa daga gonarsa kamar yadda rahotanni suka nuna
Rundunar sojin saman Najeriya ta tabbatar da mutuwar tsohon babban hafsan tsaron na Najeriya
“A madadin dakarun saman Najeriya maza da mata, shugaban dakarun saman Najeriya, Air Marshal Abubakar, na mika sakon taáziyya ga iyalan babban tsohon hafsan tsaron Najeriya, bisa wannan babban rashi, muna fatan Allah ya jikan sa,” kamar yadda Kakakin rundunar sojin saman Najeriya, Air Commadore Ibukunle Daramola, ya wallafa a shafin Twitter na rundunar
On behalf officers, airmen and airwomen of the Nigerian Air Force, the Chief of the Air Staff, Air Marshal Abubakar, commiserates with the family of the late former Chief of Defence Staff over this irreparable loss
We pray that the Almighty God grants his soul eternal rest
A shekarun baya, hukumar da ke yaki da masu yi wa tattalin arzikin Najeriya zagon kasa, ta tuhumi Badeh da yin sama da fadi da wasu makudan kudade a lokacin yana ofis, lamarin da ya sa take tuhumar shi
Wannan kisa na faruwa ne kasa da watanni uku, bayan da aka kashe tsohon shugaban gudanarwa na rundunar sojin Najeriya, Major General Idris Alkali, wanda ya bata a ranar 3 ga watan Satumba
Amma an gano gawarsa a cikin wata rijiya, bayan da aka kama wasu gungun mutane da ake zargi da kisan a yankin Dura Du na karamar hukumar Jos ta Kudu da ke jihar Pilato
Marigayi General Alkali, na kan hanyarsa ta zuwa Bauchi daga Abuja a lokacin da aka tsare shi aka mai kisan gilla

Dubi ra’ayoyi
Adadin kudin da kasar ta kashe cikin watanni tara (wajen shigo da mai) ya kai kashi 28
3 cikin dari na kasafin kudin kasar da aka yi na naira triliyon 9
12 a shekarar 2018, a cewar rahoton
Najeriya tana kashe naira tiriliyan 2
6 akan shigo da man fetur a cikin watanni tara
Wani rahoto da hukumar kididdiga ta NBS ta fitar ya nuna cewa a tsakanin Janairu da Satumbar wannan shekara adadin kudin ya karu da kashi 12
9, wato Naira triliyon 2
289 da aka gani a zangon watannin uku-uku na farkon na shekarar da ta gabata
Adadin kudin da kasar ta kashe cikin watanni tara (wajen shigo da mai) ya kai kashi 28
3 cikin dari na kasafin kudin kasar da aka yi na naira triliyon 9
12 a shekarar 2018, kamar yadda jaridar Vanguard ta wallafa a shafinta na yanar gizo
Sannan ya kai kashi 36 cikin 100 na adadin kudin Naira triliyon 7
17 da aka bukata na karin kudin kasafi
Hakan na faruwa ne a daidai lokacin da hukumar matatar man kasar ta NNPC, ke cewa gwamnatin ta biya Dillan mai Naira biliyan 236, a matsayin wani kaso na farko daga cikin basussukan tallafin mai da dillalan ke bin gwamnatin ta Najeriya
Mambobin kungiyar masu kula da depo-depo na mai da na dillalan man, DAPPMAN sun tabbatar da cewa gwamnati ta biya su wadannan kudade, kamar yadda suka tabbatarwa da jaridar Vanguard
Wani jami’in kamfanin matatar man fetur din ta Najeriya, Mr
Henry Ikem-Obih, ya fadawa jaridar ta Vanguard cewa tun a ranar Larabar da ta gabata aka tanadi kudaden, wadanda suka fito a matsayin takardu masu daraja, kuma a ranar Litinin dillalan suka karba
Amma ya ce, sai a watan Janairun badi za su zama tsurar kudi
Saurari hirar da Ibrahim Ka'almasi Garba ya yi da mai fashin baki kan harkokin yau da kullum, Aminu Sule kan wannan batu:


Dubi ra’ayoyi
Babbar kutun Jihar Pilato dake sauraron karar wadanda ake zargi da hannu kan kisan hafsan sojin nan, Manjo Janar Idris Alkali, ta bada belin mutane 21 daga cikin mutane 28 da aka gurfanar da su a gaban kotun
Bayan sauraren bayanai daga lauyoyin masu shigar da kara da masu kare wadanda ake tuhumar, Alkalin kotun mai shari’a, Daniel Longji, ya bada belin mutane 21 kan Naira miliyan ‘daya kowannen su, da sanya hannun wadanda zasu tsaya musu, yayin da shugaban al’umma zai tantance wadanda zasu karbi belin
Tun farko da ma’aikatar shari’a ta jihar Pilato ta karbe karar daga hannun ‘yan sanda
A halin da ake ciki dai an sake mayar da wadanda aka bada belin nasu zuwa cikin kurkuku har sai an kamala cika sharudan da aka gindaya
Alkalin kotun ya kuma dage sauraren karar zuwa ranar 25 ga wantan daya na shekar ta 2019
Domin karin bayani saurari rahotan Zainab Babaji

Dubi ra’ayoyi
‘Ya ‘yan kungiyar ta manyan ma’aikatan jami’o’i ta (SSANU), sun gudanar da zanga-zangar lumana domin mika kukansu game da wasu matsaloli dake damunsu
Cikin matsalolin dake damun ‘yan kungiyar sun hada da batun rashin cika musu alkawari na kudaden alawus-alawus da suke bi na kimanin Naira Biliyan Takwas
Kwamared Muhammad Haruna Ibrahim, shine shugaban kungiyar reshen jami’ar Kimiyya da Fasaha ta Modibo Adama dake Yola, ya ce turace ta soma kaisu bango
Cikin makwannin nan dai jami’o’in gwamnati a Najeriya, sun yi fama da zanga-zangar lumana da kuma yajin aiki, na baya bayan nan shine wanda kungiyar malaman jami’o’i ta ASUU ta gudanar lamarin da ya dankwafar da harkar karatu a jami’o’in
To wai ko akwai wani wa’adi da kungiyar manyan ma’aikatan suka diba na a share musu hawayensu? Kwamared Muhammad Haruna Ibrahim, ya ce idan har ba a dauki wani mataki ba zasu sake zama domin daukar matakin da ya fi wannan tsauri
Domin cikakken bayani saurari rahotan Ibrahim Abdul’aziz

Dubi ra’ayoyi
“Akwai sahihan bayanai da ke nuna cewa reshen kungiyar da ke Najeriya, na da niyyar haifar da rudani a kasar
” In ji sanarwar rundunar sojin ta Najeriya, wacce ta wallafa a shafinta na Twitter
Rundunar sojin Najeriya ta nemi kungiyar kare hakkin bil Adama ta Amnesty International, ta rufe dukkanin ofisoshinta da ke kasar, muddin ba ta sauya abin da ta kwatanta a matsayin halin kungiyar "na kokarin haddasa husuma a kasar ba
"
Wata sanarwa dauke da sa hannun Kakakin rundunar sojin ta Najeriya, Brig
Gen
Sani Usman Kukasheka, ta zargi kungiyar ta Amnesty da shiryawa wata makarkashiya da ka iya haifar da rudani a kasar
“Akwai sahihan bayanai da ke nuna cewa reshen kungiyar da ke Najeriya, na da niyyar haifar da rudani a kasar
” In ji sanarwar rundunar sojin ta Najeriya, wacce aka wallafa a shafinta na Twitter
The Nigerian branch of Amnesty International that has hitherto been well respected has deviated from the core values, principles and objectives of the original Amnesty International domiciled in the United Kingdom
https://t
co/4xKPMeJljc pic
twitter
com/JBeqpoDPCK
Rundunar soji ta Najeriya ta kara da cewa “ta lura, kungiyar ta dukufa wajen kirkirar wasu karerayi na cewa jami’an tsaron kasar na take hakkin bil Adama, tare da zagayawa tana daukar nauyin kungiyoyi domin su fito su yi zanga zanga da kuma zargin shugabannin sojin Najeriya kan batutuwan da ba su da tushe
”
A cewar Kukasheka, kungiyar ta Amnesty na amfani da rikicin Boko Haram da na ‘yan Shi’a da kuma na makiyaya da kungiyoyi masu zaman kansu wajen cimma manufofinsu
“Muddin idan kungiyar ba ta sauya salon yadda take al’amuranta ba, babu abin da ya rage mana illa mu ce su rufe ofishinsu da ke Najeriya
”
Sai dai kungiyar ta Amnesty International ta musanta wannan zargi, tana mai cewa dakarun na Najeriya sun sha jifansu da irin wadannan zarge-zarge
"Ba ma so mu rika jayayya da su, saboda aikin da suke yi yana da muhimmanci, mun fi so su mayar da hankalinsu wajen kare darajar Najeriya
" In ji Kakakin kungiyar a Najeriya Isa Sanusi
Ya kara da cewa, "tun da suna da hujjoji, da kamata ya yi, tun suna da hujja, sai a gabatarwa mutane," saboda a cewar shi, ta haka ne za a iya ba su kunya
Sanarwa ta sojin Najeriya, na zuwa ne a kuma daidai lokacin da kungiyar ta Amnesty ta fitar da wani rahoto wanda ya nuna cewa rikicin makiyaya da manoma a Najeriya, ya yi sanadin mutuwar mutane 3,600 tun daga shekarar 2016, mafi aksarinsu a wannan shekara
Saurari hirar rahoton sanarwar sojin Najeriya daga Hassan Maina Kaina da kuma hirar Mahmud Lalo da Isa Sanusi na kungiyar Amnesty:



Wasu 'yan takara a jam'iyyar APC a jihar Taraba sun mika kukansu gaban kwamitin sasantawa da uwar jam’iyar ta kafa, don sasanta 'yan takara a jihar, karkashin jagorancin gwamnan jihar Nasarawa Tanko Al-Makurra
Dubi ra’ayoyi
Wasu 'yan takara a jam'iyyar APC a jihar Taraba sun mika kukansu gaban kwamitin sasantawa da uwar jam’iyar ta kafa, don sasanta 'yan takara a jihar, karkashin jagorancin gwamnan jihar Nasarawa Tanko Al-Makurra
Wasu daga cikin 'yan takarar gwamna karkashin jam’iyar APC a jihar Taraba, sun musanta batun cewa an sasanta tsakaninsu, kuma sun yi mubaya'a ga dan takarar da ya lashe zaben fidda gwani na jam’iyar, Sani Abubakar Danladi
Shugaban jam’iyar jihar Taraba, Farfesa Sani Yahya, wanda na daya daga cikin 'yan takara takwas da suka kai kukansu ga uwar jam’iyar APC, ya ce sun yi mamaki da wasu ke yada cewa sun janye a fafutukar da suke yi kan batun takarar
Sai dai kuma wannan na zuwa ne yayin da tuni jam’iyar ta fara gangami yakin neman zabe
A wata hira da ya yi Muryar Amurka, tsohon mukaddashin gwamnan jihar, Sani Abubakar Danladi, wanda shi ne dan takarar gwamna a jam’iyyar ta APC a Taraba, ya yi kira ga sauran 'yan takara da su zo a hada kai domin a ceci jihar
Saurari cikakken rahoton Ibrahim Abdulaziz domin karin bayani:


Mataimakin shugaban Najeriya Farfesa Yemi Osibanjo, ya yi kira da shugabannin addinai da su yi wa kasar addu'a domin a yi zaben shekarar 2019 cikin lumana
Dubi ra’ayoyi
Mataimakin shugaban Najeriya Farfesa Yemi Osibanjo, ya yi kira da shugabannin addinai da su yi wa kasar addu'a domin a yi zaben shekarar 2019 cikin lumana
Mataimakin shugaban Najeriya Yemi Osibanjo, ya yi kira ga shugabanin addinai a Najeriya da su yi wa kasar addu'o'i don a sami dawwamammen zaman lafiya kafin zabe, lokacin zabe, da kuma bayan zaben 2019
Farfesa Yemi Osibanjo ya yi wannan kiran ne a lokacin da ya kai wa taron mabiya darikar Ahmadiya na kasa ziyara, a garin Ilaro na jihar Ogun
Osibanjo ya kara da cewa hanya daya da Najeriya da 'yan Najeriya za su sami ci gaba ita ce, dukkan 'yan Najeriya su kasance cikin zaman lafiya
Don haka ya bukaci sauran addinai da su yi koyi da darikar Ahmadiyya a wajen kira ga zaman lafiya
Shugaban darikar Ahmadiyya a Najeriya dokta Mashahud Fashola ya ce za su ci gaba da yi wa kasa addu'ar zaman lafiya

Saurari Rahoton Hassan Umaru Tambuwal:

Dubi ra’ayoyi
Wata arangama tsakanin sojojin Najeriya da mayakan kungiyar Boko Haram ya yi sanadiyar ran wani soja daya tare da raunata wani guda
Rundunar sojin Najeriya ta Operation Lafiya Dole ta ce wasu ‘yan kungiyar Boko Haram sun yi shigar burtu, a matsayin masu bayar da agajin gaggawa a garin Gudunbali dake arewacin Borno
Maharan dai sun kai harin ne ranar Juma’a, ta hanyar amfani da yadda ake raba kayan agaji a garin Gudunbali, wanda hakan yasa suka yi shigar burtu
A wata sanarwa da mataimakin daraktan hulda da jama’a na rundunar Operation Lafiya Dole ya sanya wa hannu, ta ce maharan sun shiga garin ne cikin wata babbar motar daukar kaya, inda nan take jami’an soja suka mayar musu da martani
Sanarwar ta ce an kashe da yawa daga cikin ‘yan Boko Haram, an kuma gano makamai masu yawa
A daya bangaren kuma, tun farko rundunar sojan ta fitar da wata sanarwa dake zargin asusun tallafawa kananan yara na MDD, dake aiki a shiyyar arewa maso gabashin kasar
Rundunar sojan dai ta ce Asusun tallafawa kananan yaran na daga cikin wadanda ke kawo cikas a yakin da ake da kungiyar Boko Haram
Inda aka zargi asusun da horas da wasu ma’aikata domin leken asiri kan yadda sojojin ke gudanar da aikinsu, don haka rundunar sojan bata yar da aikin da Asusun ke yi a shiyyar ba
Domin karin bayani saurari rahotan Haruna Dauda


Dubi ra’ayoyi
Damar ganin likita kyauta da aka baiwa marasa lafiya a jahar Taraba ta janyo dinbin jama'a zuwa birnin Jalingo daga sassan daban-dabam, kuma masu lalurori iri-iri da ke fatan matsalarsu za ta zo karshe
Wasu dinbin majiyanyata sun yi dafifi a Jalingo fadar jihar Taraban domin aikin duba lafiyar su kyauta da gwamnatin jihar ta gudanar da zummar tallafa wa marasa lafiya masu karamin karfi

An dai gudanar da aikin ne a babban asibitin kwararru da ke Jalingo, hedikwatar jahar, inda aka yi wa wasu aiki na cututtukan da ke damunsu, yayin da wasu su ka samu magunguna
Dr
Ranyang Akafa, wanda ya jagoranci aikin, ya ce sun shafe kimanin kwanaki uku suna wannan aikin kuma sun bai wa majinyata dubu daya da dari da hamsin (1,150) magunguna, sannan sun yiwa wasu majinyata sama da ashirin (20) aikin tiyata
Dr Akafa, ya ce yanzu haka mata da kananan yara su suka fi yawa akan maza a wannan aiki na kwanaki uku
Ga dai Ibrahim Abdul-Aziz da Cikakken rahoto:



Dubi ra’ayoyi
Kamar yadda al'adar ta ke, an tafka zafaffiyar muhawara tsakanin 'yan takarar Mataimakin Shugaban Kasa na jam'iyyar APC mai mulki da PDP mai adawa
Da ya ke bayyana gurin muhawarar da aka yi jiya jumma’a da daddare, mataimakin shugaban Najeriya Farfesa Yemi Osinbajo, ya yi wa Jam'iyyar PDP wankin babban bargo, inda ya zargi gwamnatocin da su ka jagoranci kasar shekaru 16 cewa su su ka saka Najeriya cikin halin wahalhalun da ake ciki yanzu haka
Osinbanjo ya kara da cewa abin da su ka fara yi a lokacin da su ka karbi mulki shekarar 2015 shi ne dakatar da barna wadda itace ta zamanto al'ada inda su ka aza tubalin kawar da talauci
A nasa bangaren, dan takarar mataimakin shugaban kasa na babbar jam’iyar adawa ta PDP Peter Obi, ya zargi gwamnatin APC da gaza cika alkawuran da ta yi wa Jama'a, inda ya ce shugaban kasa Muhammadu Buhari, ya taba cewa idan su ka gaza cimma alkawuran da su ka yi wa ‘yan Najeriya to su zabi wani dan takarar a zabe mai zuwa
Obi yace shugaban kasa kwanannan ya taba cewa matasa kowa yayi takansa, inda yace su a PDP indan aka zabe su za su kula da matasan Najeriya
Haka dai daya bayan daya ‘yan takarar su kai ta bayyana manufofinsu da abubuwan da za su yiwa talakawa idan aka Zabe su
Ga Hassan Maina Kaina da cikakken rahoton:






Dubi ra’ayoyi
Rundunar 'yan sanda jahar Sokoto tayi nasarar kama wani mutum da ya yi yinkurin tsallakowa daga kan iyaka Jamhuriyar Nijar zuwa Najeriya dauke da harsasai guda dari tara
Yanzu haka a garin Araba da ke cikin karamar hukumar mulkin Illela da ke cikin jahar Sokoto a Najeriya, wanda kilomita biyu ne daga garin Kaura na garin Birnin Konni da ke cikin jahar Tawa a Jamhuriyar Nijar, ana zaman dardar
Hukumar ‘yan sanda ta karamar hukumar ta Illela sun kama wani mutum dauke da harsasai guda dari tara yayin da yake kokarin tsallaka kan iyakar Birnin konni zuwa iyakar Ilella
Sarkin Arewa Araba Alhaji Abubakar Isuhu, ya fada wa wakilin Sashen Hausa na Muryar Amurka Harouna Mamane Bako, cewa ‘yan sandan sun yi nasarar kama wani mutum da ke kan mashin tare da dan kabu-kabun da yake tuka shi
Sannan basaraken ya kara da cewa mutumin dake dauke da harsashen guda dari tara, yayi kokarin bawa jami’an ‘yan sandan cin hancin makudan kudade domin su barshi ya wuce
Yanzu haka hukumomin Birnin Nkonni da Bagaruwa sun baza jami’an tsaro a kan iyakar Jamhuriyar Nijar da Jahar Sokoto ta Najeriya domin dakile dukkan wata aniya ta miyagun mutane
Ga Harouna Mamane Bako da cikakken rahoton

Dubi ra’ayoyi
Ma’aikatar sojin Najeriya ta dage haramcin gudanar da ayyuka da ta dorawa asusun tallafawa kananan yara na Majalisar Dinkin Duniya(MDD) wato UNICEF dake aiki a arewa maso gabashin kasar
Sojojin un bada sanarwar ce sa’o’i bayan dakatar da ayyukan asusun bisa zarginsa da yiwa kungiyar ‘yan bindiga leken asiri a yankin da ya sha fama da matsalolin ta’addanci
Da safiyar jiya Juma’a ne ma’aikatar sojin Najeriya tace ta tattara wasu bayanai masu inganci dake tabbatar da wasu ma’aikatan asusun yaran na MDD, yana dauka kuma yana horar da masu leken asiri da zasu taimakawa ‘yan ta’addan Boko Haram da magoya bayansu
Ma’aikatar sojin tace zata dakatar da ayyukan UNICEF tsawon watanni uku
Da yammacin jiya Juma’ar ne kuma jami’an sojojin kasar suka gana da wakilan UNICEF wanda daga bisani suka sanar da dage takunkumin
Mai magana da yawun sojan Najeriya Onyema Nwachukwu yace jami’an sojan sun fadawa wakilan UNICEF cewa su daina gudanar da ayyukan da zasu kawo matsala ga tsaron kasa da kuma yaki da ake yi da ‘yan ta’addan Boko Haram
Ma’aikatar sojin ta gargadi ma’aikatan UNICEF da su sanar da hukumomin da suka dace a duk lokacin da suke niyar su dauki ko su horar da sabbin ma’aikatansu a nan sansanin sojan
Yankin arewa maso gabashin Najeriya da ya sha fama da rikicin ‘yan ta’adda, ya zama tamkar babbar tungar kungiyar Boko Haram, lamarin da yayi sanadiyar mutuwar kimanin mutane dubu talatin, kana wasu dubun dubata suka arce daga gidajensu
Rikicin ya haddasa tsananin bukatar kayan taimako a yankin na kogin Chadi kana ya bar galibin yankin da dogaro da taimako daga kasashen waje
Kungiyar kasa da kasa ta Amnesty ta yi Allah wadai da dakatar da ayyukan UNICEF na jiya Juma’a, tana mai cewa wannan wani mataki ne na tsorata kungiyoyin agaji da na kare ‘yancin bil adama na kasa da kasa da suke aikin ceto rayukawr jama’ar dake yankin da yaki daidaita
Rundunar sojin Najeriya, ta dakatar da ayyukan Asusun Tallafawa kananan yara na Majalisar Dinkin Duniya UNICEF a yankun arewa maso gabashin kasar
Wata sanarwa dauke da sa hannun mai taimakawa darektan yada labarai, Col
Nyema Nwachukwu, ta nuna cewa, asusun ba ya gudanar da ayyukan da ke gabansa
Sanarwar ta ce “daukan wannan mataki ya zama dole, lura da cewa asusun ya yi watsi da ayyukan da ya kamata ya gudanar na kula da yara kanana da taimaka wa mutanen da suka tagayyara, a maimakon haka, sai ya mayar da hankalinsa kan horar da mutane kan yadda za su rika tattaro bayanan sirri da ke kawo cikas ga ayyukan yaki da ake yi da ‘yan ta’adda
”
Rundunar sojin ta Najeriya ta kumace asusun yankan yi zargin da ba shi da tushe kan cewa dakarun Najeriya na cin zarafin mutane, kamar yadda jaridar Premium Times da ake wallafawa a yanar gizo ta bayyana
Ya zuwa lokacin wallafa wannan labari asusu na UNICEF bai ce uffan ba kan wannan mataki da aka dauka akansa

Dubi ra’ayoyi
Rahotanni daga jihar Adamawa a arewa maso gabashin Najeriya na cewa wasu 'yan bindiga masu garkuwa da jama’a sun kai farmaki a wasu garuruwa biyu a jihar da suka hada da Ngwalam da kuma mararraban Jada,inda suka yi awon gaba da wasu yan kasuwa domin neman kudin fansa
Bayanai sun nuna cewa masu garkuwar sun kai farmaki ne a garin Ngwalam dake yankin Numan, a cikin dare inda suka yi awon gaba da iyalan wani dan kasuwa, wanda ya zuwa yanzu ba’a ji duriyarsu ba, kamar yadda wani mazaunin garin ya shaidawa muryar Amurka a safiyar wannan jumma’a
Kawo yanzu rundunar 'yan sandan jihar Adamawa, bata yi karin haske ba tukunna akan sace wadannan mutanen, to amma kuma a kullum hukumomin tsaro sukan ce suna nasu kokari domin dakile wannan matsalar ganin cewa lamarin sai kara ta’azzara yake yi a jihar
Suleiman Baba dake zama jami’in hulda da jama’a na rundunar tsaron farin kaya ta sibil defense a jihar yace sun tashi tsaye
Ko a makwanni uku da suka gabata ma sai da masu garkuwar suka sace wasu malaman jami’a biyu da kuma wani basarake a jihar
ga karin bayani cikin sauti daga Ibrahim Abdul'aziz

Dubi ra’ayoyi
Kungiyar bunkasa lammuran tsarin iyali tare da hadin gwiwar hukumar lafiya ta kasa, sun gudanar da wani taro kashi na biyar mai taken 'Kirkiro da tsarin da kowa zai ci gajiya
'
An gudanar da taron ne domin tattaunawa game da muhimancin tsarin iyali, da kuma musayar ra'ayi kan yadda za'a rage yawan mace-macen mata masu juna biyu a Najeriya
Dr Amina Aminu Dorayi, dake aiki da ma'aikatar kiwon lafiya a Abuja, ta bayyana irin alfanun dake tattare da tsarin iyali musamman ma ga mata
A duk lokacin da akace mata da miji sun tsara haihuwarsu, za'a ga cewar 'ya'yan da suke haifa suna da wadatacciyar lafiya
Za kuma a ga cewar ita kanta uwa zata dinga samun natsuwa da lafiya mai dorewa a jikinta, wanda idan ba don haka ba, jikinta zai dinga samun rauni kana tana iya kamuwa da wasu irin cututtuka da ka iya shafar lafiyar yaran
Tun a shekara ta 2012 ne gwamnatin Najeriya tare da manyan masu ruwa da tsaki, suka fara aikin wayar da kan jama'a kan tsarin iyali don inganta lafiyar mata da ta yara
Dubi ra’ayoyi
Hukumar Kula da kare Hakkin Mata da yara kanana a jihar Nejan Nigeria tace ta fara gudanar da bincike akan auren wani Dattijo Dan Kimanin Shekaru 61 Mai suna Alhaji Yakubu Umar Mainasara dake Zaune a garin Lapai da kuma wata yarinya da aka ce tana da karancin Shekaru
Kafofin Sadarwa na zamani ne dai suka fara yayata labarin wannan aure da suka ce yarinyar yar shekaru 15 ce
Sai dai iyayen yarinyar sunce shekarunta 20 da watanni 11
A cikin hirarta da Sashen Hausa,Barista Maryam Kolo, shugabar hukumar kare hakkin Mata da yara kanana a jihar Neja, tace sun samu labarin auren kuma suna gudanar da bincike akan lamarin
Ta kuma yi alkawari cewa zasu dauki Matakin da ya kamata da zarar sun gano akwai Matsala a auren
A nashi bayanin, dattijon ya bayyana cewa, abinda yafi damunshi shine, yadda ake yayata auren nashi a kafofin sadarwa da kuma bata mashi suna
Ya bayyana cewa, bai ga wani laifi ba a auren yarinyar kasancewa ba shi bane mijinta na farko, saboda haka baya ganinta a matsayin karamar yarinya duk da karancin shekarunta
Babban wan yarinyar wanda ya bada aurenta bayan an biya sadakin Naira dubu dari uku ya tabbatar da cewa yarinyar ta haura shekaru 20 kuma kasancewa aurenta na uku kenan ba za a yi batun shekarunta ba, kuma ba a tirsasa mata ta auri dattijon ba
Da yake tsokaci kan batun, babban daraktan ma’aikatar kula da harkokin addinai ta jihar Neja Dr
Umar Faruk Abdullahi yace auren bai sabawa shari’ar Musulunci ba
Saurari cikakken rahoton:

A farkon watan nan aka zabi Jibrin a matsayin wanda zai maye gurbin Sarkin Nasarawa, Alhaji Hassan Ahmed Abubakar II, wanda ya rasu a farkon watan Nuwamba
A farkon watan nan aka zabi Jibrin a matsayin wanda zai maye gurbin Sarkin Nasarawa, Alhaji Hassan Ahmed Abubakar II, wanda ya rasu a farkon watan Nuwamba
Ministan muhalli na Najeriya, Alhaji Ibrahim Usman Jibrin, ya ajiye aikinsa bayan da aka zabe shi a matsayin sabon Sarkin Nasarawa
Alhaji Jibrin ya mika takardar murabus dinsa ga shugaba Muhammadu Buhari a lokacin da ake taron mako-mako na ministocin gwamnatin Najeriya a yau Laraba, kamar yadda rahotanni suka nuna
Buhari ya nada Alhaji Jibrin a matsayin ministan muhalli a shekarar 2015
A farkon watan nan aka zabi Alhaji Jibrin a matsayin wanda zai maye gurbin Sarkin Nasarawa, Alhaji Hassan Ahmed Abubakar II, wanda ya rasu a farkon watan Nuwamba
Sarki Abubakar ya rasu yana mai shekaru 83 bayan da ya yi fama da rashin lafiya

Dubi ra’ayoyi
Rahotanni sun ce bayan da Atiku ya rattaba hannu a yarjejeniyar, ya yabawa shugaba Buhari saboda sanya hannu da ya yi a yarjejeniyar
Amma ya kalubalance shi da ya sa hannu a kudurin dokar zaben da aka yi wa garanbawul wacce majalisar dokokin kasar ta gabatar masa
Dan takarar shugaban kasa karkashin jam’iyyar PDP a Najeriya, Atiku Abubakar ya rattaba hannu a yajejeniyar tabbatar da zaman lafiya a zaben 2019 da ke tafe
Atiku ya sanya hannu a yarjejeniyar ce a yau Laraba a cibiyar Kukah da ke birnin Abuja, bayan da ya gaza halartar taron a jiya Talata
Dan takarar na jam'iyyar PDP mai adawa, ya yi ikrarin ba a gayyace shi zuwa taron ba
Amma kwamitin da ya shirya taron, wanda tsohon shugaban Najeriya na mulki soja, Abdulsalam Abubakar ke jagoranta, ya ce ya aikawa da kwamitin yakin neman zaben Atiku wasikar gayyata
Rahotanni sun ce bayan da Atiku ya rattaba hannu a yarjejeniyar, ya yabawa shugaba Buhari na jam'iyyar APC saboda sanya hannu da ya yi a yarjejeniyar
Amma ya kalubalance shi da ya sa hannu a kudurin dokar zaben da aka yi wa garanbawul wacce majalisar dokokin kasar ta gabatar masa
Earlier today, I appended my signature to the Peace Accord
I also urged the President to sign the Electoral Act Amendment Bill into law
#LetsGetNigeriaWorkingAgain pic
twitter
com/ZRSI4BWRGs
Wannan yarjejeniya wani shiri ne na ganin an gudanar da zaben na 2019 cikin lumana
A shekarar 2015, shugaba Buhari, a lokacin yana dan takara da tsohon shugaba Goodluck Jonathan, sun sanya hannu a irin wannan yarjejeniya


Dubi ra’ayoyi
Hukumar kula da Kamfanonin sadarwa ta Najeriya wato NCC ta ce 'yan kasar fiye da miliyan 160 suka mallaki layin wayar salula, yayin da sama da miliyan 90 ne daga cikin su ke amfani da fasahar sadarwa ta intanet
Duk da irin yawan mutanen da suka mallaki wayoyin salula, masana a wannan fanni sunce 'yan Najeriya ba sa bada fifiko wajen amfani da kafofin sadarwa na zamani kan al'amuran da zasu bunkasa rayuwar tattalin arzikin su
A shekara ta 2002 ne aka fara amfani da tsarin wayar salalu ta GSM a Najeriya, bayan da hukumomin kasar suka baiwa 'yan kasuwa damar saka jari a bangaren harkokin sadarwa
Ko da yake kamfannin sadarwa na gwamnati wato NITEL da karamin kamfanin MTEL da aka kirkira daga jikinsa sun kwanta dama, akwai kafanonin sadarwa 'yan kasuwa kusan guda 7 dake aikin yanzu a Najeriya, kasar da yawan al'umarta suka tasamma miliyan 200

Ga alama dai har yanzu kalilan daga cikin 'yan Najeriya musamman matasa ne ke amfani da wayar salula da abubuwan da ta zo dasu na zamani domin bunkasa tattalin arzikin su na yau da kullum
Saurari Cikakken rahoton Mahmud Ibrahim Kwari

Dubi ra’ayoyi
Rahotanni daga jihar Adamawa arewa maso gabashin Najeriya na cewa, wadansu maharan Boko Haram sun kai farmaki a yankin Madagali dake daura da dajin Sambisa inda suka yi kone –kone da harbe harbe
Kamar yadda al’umman yankin suka tabbatar,mayakan na Boko Haram sun kai farmaki ne ta yankin kauyen Yahza dake tsakanin jihohin biyu inda suka yi barna masu dinbin yawa, ciki har da gidaje da kuma amfanin gona
Wani mazaunin yankin da ya nemi a sakaya sunansa, yace yanzu haka al’ummomin wadannan yankuna na cikin wani mawuyacin hali na zaman dar-dar da kuma fargaba
Koda yake kawo yanzu hukumomin tsaro basu yi Karin haske ba kan lamarin, amma kuma dan Majalisar Wakilai dake wakiltar yankin Madagali da Michika, Hon Adamu Kamale,ya tabbatar da wannan sabon harin ya kuma koka game da sabbin hare haren da ake kaiwa yankunan, ya kuma bukaci da a kara yawan dakaru a garuruwan
Saurari cikakken rahoton Ibrahim Abdul’aziz

Sarakunan gargajiya, da masu fada a ji tare da hukumar tsaro ta farin kaya sun yi kira ga al'umma kan muhimmancin gudanar da zaben mai zuwa ba tare da tashin hankali ba
Dubi ra’ayoyi
Sarakunan gargajiya, da masu fada a ji tare da hukumar tsaro ta farin kaya sun yi kira ga al'umma kan muhimmancin gudanar da zaben mai zuwa ba tare da tashin hankali ba
Yayin da zaben shekarar 2019 ke kara matsowa, sarakunan gargajiya da masu fada a ji na kara kaimi wajen fadakar da al’umma, kan muhimmancin gudanar da zabe ba tare da tashin hankali ba
A wani taron masu ruwa da tsaki da hukumar tsaron farin kaya ta Civil Defence ta shirya a jihar Nasarawa, sarakunan gargajiya, sun jaddada cewa jama’a su zabi shugabannin da suka dace, amma su kauracewa duk wani sanadin da zai kawo tashin hankali da rasa rayuka
Mai martaba sarkin Keffi a jihar ta Nasarawa, Shehu Chindo Yamusa, ya yi kira ga al’umma da su gudanar da zabe cikin tsanaki
Wakiliyar sashen Hausa Zainab Babaji ta aiko da wannan rahoton

Dubi ra’ayoyi
Daruruwan tsofaffin ma’aikatan gwamnatin jihar Nejan Nigeria ne sun yi dafifi a harabar ofishin hukumar fansho ta jihar domin karbar kudadensu na sallama daga aiki da hukumar kula da kudaden fanshon ta fara biya a ranar Litinin goma ga watan Disamban 2018
Tsofaffin ma’aikatan dake cikin wani yanayi na nuna tausayi saboda yadda tsufa ya taso masu gadan gadan, sun share shekara da shekaru suna jiran wannan rana da wasu ma wakilansu ne suka zo karbar kudaden nasu saboda rai ya yi halinsa
Wasu daga cikin wadanda Muryar Amurka ta zanta dasu sun nuna farin ciki matuka a kan samun kudaden fanshon, su kwatanta wannan a matsayin babbar rana a rayuwarsu, sun kuma ce wadannan kudade zasu taimakawa rayuwarsu
Shugababn hukumar fanshon a jiha Nejan Alhaji Usman Tinau, yace sama da tsoffin ma’aikata 1,600 ne da suka hada da na jiha da na kananan hukumomi zasu samu kudadensu na sallama a wannan karon sakamakon samun kudi Naira miliyan dubu uku daga Gwamnatin jihar Nejan
Sai dai wasu tsofaffin ma’akatan sun yi korafin cewa sunayensu bai fito cikin wadanda za a biya ba, amma Alhaji Usman Tinau yace wadanda basu samu ba a wannan karon suyi hakuri watakila nan gaba kadan sunayensu zasu fito
Daga Minna, ga rahoton Mustapha Nasiru Batsari:

Wasu kasashe da su kafi samun yawaitar hare-haren ta'addanci a fadin duniya
Dubi ra’ayoyi
Wasu kasashe da su kafi samun yawaitar hare-haren ta'addanci a fadin duniya
Jerin sunayen kasashen da ke fama da ta’addanci na shekarar 2018, ya nuna cewar Najeriya ce kasa ta uku da ta fi fama da matsalar hare-haren ta’addanci a Duniya
Rahoton hukumar da ke kididdiga kan ayyukan ta’addanci ta ce, Najeriya kan fuskanci wannan matsalar ce sanadiyar hare-haren ‘yan ta’addan kungiyar Boko Haram, da kuma rikice-rikicen makiyaya da manoma, kamar yadda jaridar yanar gizo ta Premium Times ta wallafa
Tun bayan rahoton shekarar 2014 da ya ayyana Najeriya a mataki na hudu, Najeriya tana cikin matsanancin hali da ya barta a mataki na uku, a cewar hukumar da ke kididdiga ta Global Terrorism Index (GTI)
Rahoto wanda aka fitar a ranar Laraba, ya saka Iraqi da ke gabas ta tsakiya, a matsayin kasa ta farko, matakin da take kai tun daga shekrar 2014
Sai kasar Afghanistan ita ke biye mata a matsayin kasa ta biyu
Kasar Syria ita ce kasa ta hudu, sannan kasar Pakistan ita ce kasa ta biyar a cikin kasashen da suka fi yawan ta’addanci
Daga cikin ragowar kasashe 10 da suka fi yawan hare-haren ‘yan ta’adda tun daga shekarar 2017, sun hada da kasar Somalia a mataki na shida, sai kasar Yemen a mataki na bakwai, kana Masar a mataki na tara, sannan ta goma ita ce kasar Philippines
Abun ban sha’awa shi ne, an samu raguwar yawaitar mace-mace a sanadiyyar hare-haren ‘yan ta’adda a Najeriya a shekarar 2017, kamar sauran shekaru da suka bagata a cewar rahoton
Dubi ra’ayoyi
An cika shekaru 70 da kasashen duniya suka rattaba hannu a kan yarjejeniyar kasa da kasa ta mutunta ‘yancin dan Adam
Sai dai hukumar kare hakkin dan Adam a Jamhuriyar Nijar na ganin har yanzu akwai sauran rina a kaba
A shekarar 1948 ne kasashen duniya suka rattaba hannu akan wata yarjejeniyar amincewa muhimman hakkokin dan Adam bayan lura da ukubar da jagoran Jamusawan wancan lokoci Hitler ya ganawa abokan gabarsa a zamanin yakin duniya na biyu, saboda haka ranar ta 10 ga watan Disamba ke zama wani lokaci na bitar halin da ake ciki a fannin ‘yancin dan Adam
Sai dai shekaru 70 bayan wannan alwashi har yanzu ana fuskantar jan kafa a wannan fanni a nafiyar Afirka, inji magatakardar hukumar kare dan Adam ta CNDH mai shari’a Amadou Alichina kourgeni
Matsalar tsaron da aka shiga a kasashen dake fama da hare haren ta’addanci a yau, na daga cikin matsalolin da suka hanawa jama’a morar ‘yanci da dama
Binciken hukumar kare hakkin dan adam ta CNDH a wasu yankunan karkara ya yi nuni da cewa ana ci da hakkin makiyaya a wurare da dama a Nijar
Garkame ‘yan kasa ba tare da wata kwakwarar hujja ba wani bakon al’amari ne da kungiyoyin fafutika suka ce yana neman samun gindin zama a wannan kasa saboda haka suka lashi takobin yakar wannan dabi’a dai dai da abin da doka ta yi tanadi
Shagulgulan ranar ta bana sun tahallaka ne wajen kiraye-kirayen al’umomin duniya akan bukatar su tashi tsaye don kwatar ‘yanci wato Stand Up For Your Rights
Domin karin bayani saurari rahotan Sule Muminu Barma

Dubi ra’ayoyi
Amurka ta ce za ta yi duk wani abu mai yiwuwa wajen gaggauta samar wa Najeriya jiragen yaki na zamani masu saukar ungulu cikin lokaci, domin ta ci gaba da fatattakar 'yan ta'adda da su ka addabi kasar a 'yan shekarun nan
Amurka ta ce za ta gaggauta samar wa Najeriya jiragen yaki ‘yan yayi, kuma na zamani, wato A-29 Super Tucano, cikin lokaci
Daraktan sashin tsaro da hadin kai na sojin saman Amurka, Birgediya Janar Sean Ferrel, ya nanata hakan yayin da ya jagoranci tawagar da ta je Najeriya, inda su ka tattauna da manyan hafsoshin sojan saman Najeriya
Janar Ferrel, ya ce za su yi duk wani abu mai yiwuwa wajen gaggauta samar da jiragen don ci gaba da fatattakar ‘yan ta'adda
Tunda farko sai da babban hafsan rundunar sojin saman Najeriya ya yaba da irin goyon bayan da Amurka ke ba su wanda ya ce hakan ya taka rawa wajen irin nasarar da aka cimma a yaki da ta'addanci
Kakakin rundunar sojin saman Air Commodore Ibikunle Daramola ya nuna kwarin gwiwar samun wadannan manyan jiragen yaki zai taimaka a gama da burbushin ‘yan ta'adda a kasar
Tuni dai masana akan harkokin tsaro irin su Air Commodore Baba Gamawa mai ritaya, ya ce ya na da kwarin gwiwar Amurka za ta cika alkawarin samar da jiragen akan lokaci
Ga cikakken rahotan daga Hassan Maina Kaina:


Dubi ra’ayoyi
yanzu haka ana ci gaba da cece kuce da kuma maida martani kan karar da hukumar EFCC ta kai wasu manya 'yan siyasa a jahar Taraba saboda badakalar Naira Miliyan 450 da su ka karba a zaben 2015, ciki har da dan takarar gwamanan APC a shekara mai zuwa
Yanzu haka Jam’iyyar APC reshen jahar Taraba ta ce ta na mamakin yadda wasu ke nacewa lallai ilele sai an gurfanar da dan takarar ta na gwamna a zabe mai zuwa, wato Sani Abubakar Danladi, kan badakalar Naira Miliyan 450, da tsohuwar gwamnatin Goodluck Jonathan ta bayar domin kamfe din zaben shekarar 2015
A martanin da jam’iyar ta maida na cece-kucen da ke faruwa game da karar da hukumar EFCC ta shigar a babban kotun tarayya na wadanda ake zargin sun karbi wadannan kudade, jam’iyar ta APC ta yi zargin cewa wasu ne ke neman shafa wa dan takararta kashin kaji
Mai Magana da yawun Jam’iyar APC na Jihar Taraba, Mr
Aron Arthimas, ya ce dan takarar su Sanata Sani Abubakar Danladi bai dauki kudin bisa kansa ba
Wasu sanatoci biyu ne su ka sa hannu su ka karbi kudin a lokacin, sannan a lokacin ya na rikon gwamnan jahar ya kafa kwamiti na mutune takwas, wadanda su ka jagoranci raba kudin zaben
Wani lauya mai zaman kansa a Jalingo Barr
Idris Abdullah Jalo ya bayyana abunda doka ke cewa, inda yace ba’a fahimci lamarin ba ne, saboda wanda ake tuhuma ba’a bashi takardar tuhuma ko ta gayyata ba domin ya bayyana a gaban kotu, sannan wadanda su ka kawo karar wato hukumar EFCC bata kawo shi ba
Ga cikakken rahotan daga Ibrahim Abdul-Aziz

Dubi ra’ayoyi
Rundunar Sojojin saman Najeriya ta samu horo daga takwarorinta na Birtaniya a wnai yunkuri da ake yi na dakile karin hare-haren ta'addancin da Najeriya ke fuskanta a 'yan kwanakin nan
Da yake jawabi wajen yaye wasu zaratan sojojin Sama na musamman da Rundunar sojin Birtaniya ta horas, Babban Hafsan sojojin saman Najeriya, Air Marshall Sadique Abubakar, ya ce za su ci gaba da ragargaza yan ta'adda
An dai horas da sojojin ne a fannin samar da tsaro ga abokan aikinsu sojoji tare da nemo da kuma ceto wadanda suka shiga wani irin yanayi yayin fafatawa
Babban Hafsan sojin saman ya ce wannan horo, zai bai wa mayakan damar sanin makama yayin da suke fafatawa su kadai ko da sauran abokan aikinsu cikin kowane irin yanayi
Cikin jawabinsa, kwamandan horaswar, Wing Commande Steven Senkegor ya ce yadda salon yaki ke canzawa, su ma sun canza salon horin da suke ba da horon
Ya ce ana ba su horon ne ta yadda za a kimtsa mayakan wajen tunkarar duk wani matsalar ko ta kwana, sannan su fafata duk cikin yanayin da suka sami kansu a sama, ko ruwa ko a kasa
Wani masanin Tsaro, Wing commander Mia Isa Salmanu da ya taba da yadda ake ba da wannan horo ya ce lalle hakan zai taimaka wajen sake sanya dakarun cikin shiri
Saurari cikakken rahoton Hassan Maina Kaina daga Kaduna:

Dubi ra’ayoyi
Wasu jihohin Jamhuriyar Nijar da na Najeriya, sun tattaunaw kan batutuwan da suka shafi tsaro, bayan da aka samu bullar wasu mutane dauke da makamai akan iyakokin ksashen biyu
Magatakardan ofishin gwamnan jahar Dosso, ya yi kira ga jahohin da su tashi tsaye domin kafa rundinar tsaro a yankunan
Bayan samun labarin wadansu mutane da a ke zaton yan ta'adda ne, da suke aikata wadansu dabi'u da ba daidai ba a iyakar Nijar da Najeria,a wani gari da a ke kira da Jima - Jimi a cikin karamar hukumar mulkin Tangaza ta jahar Sokoto
An kwashe kwanaki biyu ne ana gudanar da wannan taron domin yin dubi akan hanyar da za'a samar da kariya a tsakanin Dosso da Tahoua da ke kasancewa mafaka ga masu aikata miyagun laifuka
Gwamna Jihar Sokoto Amina Waziri Tambuwal, ya ce wannan babban lamarin ya haifar da fargaba wa 'al'umomin da ke kewaye da Jima-jimi ta karamar hukumar Tangaza da ke cikin jahar Sokoto

Dubi ra’ayoyi
Rahotanni sun ce harin ya kai ga musayar wuta tsakanin dakarun Najeriya, lamarin da ya sa aka samu mace-mace a bangarorin biyu
Mayakan Boko Haram sun kai wani hari akan dakarun Najeriya a Rann da ke karamar hukumar Kala-Balge a jihar Bornon kasar
Rahotanni sun ce harin ya kai ga musayar wuta tsakanin dakarun Najeriya da maharan, lamarin da ya sa aka samu mace-mace a bangarorin biyu
Harin ya faru ne a ranar Alhamis, amma hukumomin tsari ba su ce komai dangane da harin ba
A daya bangaren kuma, dakarun kasar ta Najeriya, sun dakile wani hari na daban da ‘yan kungiyar ta Boko Haram suka kai a garin Bama
Bama shi ne garin da kungiyar ta taba ayyanawa a matsayin hedkwatarta, ta kuma taba karbe ikonsa daga dakarun Najeriya
Amma an kwato garin a watan Maris din 2015
Jaridun Najeriya da dama da suka ruwaito labarin sun ce jama’ar garin na Bama sun yi ta murna bayan da aka fatattaki mayakan na Boko Haram



Gwamnatin Amurka tayi kira da a aiwatar da ingataccen Zabe cikin kwanciyar hankali a Najeriya
Dubi ra’ayoyi
Gwamnatin Amurka tayi kira da a aiwatar da ingataccen Zabe cikin kwanciyar hankali a Najeriya
Da yake jawabi a wani taron tabbatar da an gudanar da Zaben cikin kwanciyar hankali, tare da kaucewa rashin hankali, Jakadan Amurka a Najeriya, Ambasada Stuart Symington ya ce duk duniya babu inda za ai Zabe mai mahimmancin da ya kai na Najeriya
Jakadan na Amurka yace suna fatan ganin an shirya babban zaben cikin gaskiya, adalchi, 'yanci da sanin ya kamata
Shima cikin jawabinsa, Daraktan wata kungiyar kasa-da-kasa dake sa ido kan harkokin zabe Dr
Darius Redcliff ya yabawa hukumomin tsaro sannan yayi fatan zasu dage wajen yin Adalchi batare da nuna son rai ba
A baya bayannan dai Amurka na kara nuna damuwa, da sha'awa dangane daftarin demokaradiyyar Najeriya, al'amarin da wani kwararre Alhaji Baba Ba'abba Dan masanin Fika, ke cewa bai rasa nasaba da yadda Amurkan ke son ganin dorewar tsarin na demokaradiyya
Baba Ba'abba yace in tsarin demokaradiyyar Najeriyar ya kan kama sosai, to itama zata ci moriyar hakan, duba da irin alakar kasuwanci dake tsakanin kasashen biyu

Wakilin sashen Hausa na Muryar Amurka Hassan Maina Kaina, ya hada muna wannan rahoto


Babbar kotun jihar Kano ta yanke hukuncin haramtawa majalisar dokokin jihar, gudanar da binciken faifen bidiyon dake zargin gwamna Abdullahi Umar Ganduje, yana karbar rashawar Dala Miliyan biyar daga wasu ‘yan kwangila
Dubi ra’ayoyi
Babbar kotun jihar Kano ta yanke hukuncin haramtawa majalisar dokokin jihar, gudanar da binciken faifen bidiyon dake zargin gwamna Abdullahi Umar Ganduje, yana karbar rashawar Dala Miliyan biyar daga wasu ‘yan kwangila
Wata kungiyar lauyoyi mai rajin wanzar da tsarin mulkin demokaradiyya a Najeriya, Lawyers for Sustainable Democracy in Nigeria ta shigar da kara gaban kotun a watan jiya, tana kalubalantar hurumin majalisar na bincikar wannan batu
Matakin kungiyar ya biyo bayan kwarmaton da jaridar Daily Nigerian tayi ne wadda ta yada bidiyon mai dauke da hoto da kuma muryar gwamna Ganduje, yana karbar wadancan miliyoyin dala da tace ‘yan kwangila suna bashi
Bayan wannan kwarmato majalisar dokokin ta Kano ta kafa wani kwamiti mai wakilai biyar domin binciko sahihanci ko akasin wannan zargi
To amma kungiyar Lauyoyin masu rajin wanzar da demokaradiyya a Najeriya tace majalisar ba ta da hurumin yin hakan, lamarin daya sanya ta garzaya gaban babbar kotun Kanon
A zaman kotun na yau karkashin jagorancin Justice Ahmad Tijjani Badamasi, tace majalisar bata da hurumin gudanar da bincike kan irin wannan zargi, yana mai cewa, hukumar ‘yan sanda da hukumomi yaki da rashawa na EFCC da ICPC ne kawai keda wannan hurumi
Kotun ta kuma haramtawa jaridar Daily Nigeria ci gaba da yaya ta wancan faife na bidiyo ta kowace irin siga, tana mai cewa, kamata ya yi tun fari shi mawallafin wannan jarida Jafa Jafar ya mika wannan faifen ga hukumar ‘yan sanda ko kuma hukumomin ICPC da EFCC
Barr Mohammed Zubair shine shugaban kungiyar Lauyoyin data shigar da wannan kara
To amma shugaban kwamitin da majalisar dokokin ta Kano ta kafa mai binciken wannan zargi akan gwamna Ganduje Hon
Baffa Babba Dan-Agundi na cewa
Gabanin wannan hukunci, kimanin makonni biyu da suka gabata, gwamanan na Kano ya gurfanar da mawallafin jaridar Daily Nigerin, data kwarmata wancan bidiyo a gaban babbar kotun Kano, yana neman diyyar naira biliyan dubu uku daga hannun Ja'afar Jafar saboda bata masa suna
Ga rahoton wakilin sashen Hausa na Muryar Amurka Mahmu Ibrahim Kwari



An kara jan hankalin talakawa wajen zaben shuwagabanni a zaben game gari mai zuwa a Najeriya
Dubi ra’ayoyi
An kara jan hankalin talakawa wajen zaben shuwagabanni a zaben game gari mai zuwa a Najeriya
Al’ummar jihar Nasarawa sun fara tofa albarkacin bakinsu, kan irin ci gaba da suke bukatar shugabannin da zasu jagoranci ragamar mulkin jihar zasu kawo, don su sami walwalar rayuwa
Jihar Nasarawa na daga cikin jihohin da zasu samu sabuwar gwamnati, bayan gwamna mai ci, Umaru Tanko Almakura ya kammala wa’adinsa na shekaru takwas
Al’ummar jihar na cewa suna bukatar wanda zai hada kan jama’a ne, da kawo sauye-sauye masu inganci don su sami sassaucin rayuwa
Injiniya Abdullahi Sule, wanda tuni ya kaddamar da yakin neman zabensa, yace zai fuskanci batun kafa masana’antu, samarwa matasa ayyukan yi, da habaka hanyoyin shigar kudade a jihar
Kan batun tsaro kuwa, kwamadan Civil Defence a jihar Nasarawa, Muhammad Gidado Fari, yace sun shirya tsaf don dakile matsalolin tsaro, kafin zabe, lokacin zabe da ma bayan zabe

Kungiyar tsofaffin ma'aikatan kananan hukumomi a Najeriya, sun karrama Gidan Radiyon Muryar Amurka VOA Hausa
Dubi ra’ayoyi
Kungiyar tsofaffin ma'aikatan kananan hukumomi a Najeriya, sun karrama Gidan Radiyon Muryar Amurka VOA Hausa
A Najeriya Sashen Hausa na Muryar Amurka ne ya samu lambar yabo, daga wata Kungiya mai zaman kanta mai suna NULGE wace ta bayyana gamsuwa da yadda VOA ke tsage gaskiya komin dachinta, waye lamarin ya shafa
Kungiyar NULGE, kungiya ce ta Ma'aikatan Kananan Hukumomi a Najeriya, wacce ta ke bukin cika shekaru 40 da kafuwa
A yayin da Kungiyar ta shirya wannan buki na mika lambar yabon, an yi katarin ziyarar aiki da babban Editan Sashin Hausa Aliyu Mustapha Sokoto ya kawo a Abuja Birnin Taraiyyar Najeriya, a saboda haka shi ne ya amshi takardar shedar yabon
Aliyu ya bayyana rabon da abin alfahari ga Sashin Hausa na Muryar Amurka irin wannan ya faru an dade, inda ya ce yana nuni da cewa Sashin Hausa na yin abinda ya kamata, wajen ilmantar da mutane musamman ma wadanda ke zaune a Karkara da birane da ma duniya baki daya
Aliyu Mustapha ya yi godiya ga Shugaban Kunyar ta Kasa Komred Ibrahim Kaleel da Babban Bako Mai Martaba Shehun Borno Abubakar Umar Garbai Elkanemi, da Shugabanin Majalisun jihohin Bauchi, Kwara, Bayelsa da suka halarci taron
Su ma Ma'aikatan Sashin Hausa da aka yi taron a idanun su wanda suka hada Auwal Salihu, Hauwa Umar, da Hassan Maina Kaina, sun yaba da samun lambar yabon inda suke ce zai kara masu karfin gwiwa wajen yin aiki tukuru domin ilmantarwa da kuma wayar da kawunan al'umma

Yau ce ranar da aka ware don tunawa da nakasassu, da kuma bayyanar da muhimancin su ga cigaban al'ummah
Dubi ra’ayoyi
Yau ce ranar da aka ware don tunawa da nakasassu, da kuma bayyanar da muhimancin su ga cigaban al'ummah
A jiyane a fadin duniya aka gudanar da bukukuwan ranar nakasassu na duniya, na wannan shekarar majalisar Dinkin Duniya ta kebe ranar 3 ga watan Disambar kowace shekara ta kasance ranar bukin mutane masu dauke da nakasa a sassan jikinsu
A jawabin daya gabatar dangane da bukin ranar nakasassu na wannan shekarar, babban Sakataren Majalisar Dinkin Duniya Mr
Antonio Gueteres, ya shaida cewa akwai mutane fiye da miliyan 100,000,000 da suke dauke da nakasa iri daban-daban ajikinsu
Mr
Antonio Gueteres ya bayyana cewar, masu dauke da nakasa kan kasance cikin yanayi na kadaita a sanadiyar gujewar da al’umma kemusu
Suna kuma fuskantar nuna ban banci, da kuma kyama daga wurin jama’a
A dangane da hakane cikin alkawarin ajandar shekara ta 2030, yayi batun cewa baza'a bar wani a baya ba wajen kawo dai-daito, da inganta matsayin rayuwa, arziki da kuma harkokin siyasa, domin a rinka damawa da mutane masu nakasa a dukkan kasashen duniya
Kamar yadda yake kunshe a daftarin kundin dokar Majalisar Dinkin Duniya dake batu kan damar da masu nakasa ke dashi
Taken bukin ranar nakasassu a wannan shekara shine “Inganta nakasasshe da tabbatar da tarraya don kawo daidaito
"

Al’ummomin da suka koma yankunan su da aka kwato daga hannun 'yan kungiyar Boko Haram, a Arewacin jihar Adamawa na kokawa game da rashin dage dokar hana amfani da babura da aka kafa, yau fiye da shekaru shida
Dubi ra’ayoyi
Al’ummomin da suka koma yankunan su da aka kwato daga hannun 'yan kungiyar Boko Haram, a Arewacin jihar Adamawa na kokawa game da rashin dage dokar hana amfani da babura da aka kafa, yau fiye da shekaru shida
Wannan na zuwa ne lokacin da suke debo amfanin gona da sai an yi doguwar tafiya, batun da shugabanin al’ummar ke kira da a duba lamarin
Yanzu haka dai wata matsalar dake addabar al’ummomin da suka koma yankunan su da aka kwato a hannun 'yan Boko Haram, na yankunan Michika da Madagali a Arewacin jihar Adamawan, shine na batun sufuri, sakamakon har yanzu hukumomin tsaro basu dage dokar hana amfani da Babura ba
Yau fiye da shekaru shida ke nan da aka kafa wannan dokar, biyo bayan hare haren 'yan ta'adda
Muhammad Hassan Oska, wani dan asalin yankin Michika ne, yace suna fuskantar matsaloli da dama
Da yake karin haske Hon
Adamu Kamale dan majalisar wakilai dake wakiltar wadannan yankunan, ya bukaci hukumomin tsaro da su duba hali da kuma wahalar da ake fama da su, musamman wajen diban amfanin gona
Ahmad Sajo, kwamishinan yada labarun jihar yace za’a duba batun, amma sai hukumomin tsaro sun amince
Ko kafin zaben shekarar 2015, sai da gwamnan jihar Senata Muhammadu Bindow Jibrilla, ya shai da cewa idan aka zabe shi zai dage wannan dokar, kamar yadda lamarin yake a wasu jihohi
Ga rahoton wakilin sashen Hausa Ibrahim Abdul'aziz daga jihar Adamawa


Dubi ra’ayoyi
Yawan marasa aikin yi a Najeriya ya karu zuwa kusan kashi talatin cikin dari a wannan shekarar inda ya kai miliyan 16, a cewar rahotan da hukumar kididdiga ta fitar na watan Nuwamba
Haka kuma ana ra san karin wasu mutane miliyan biyu zasu rasa aikinsu a karshen wannnan shekarar
Wannan mummunan labari na zuwa ne a daidai lokacin da Najeriya ta wuce kasar Indiya inda ta zamanto kasar ta fi yawan mutanen dake fama da talauci a duniya, gabannin zaben shugaban kasar da ke tafe a watan Fabarairu
A watan Satumbar shekarar da ta gabata Najeriya ta fita daga cikin matsalar tattalin arziki mafi muni da ta taba fuskanta cikin shekaru talatin, inda yanzu ake fatan ta samu farfadowa
Amma rashin aikin yi da talauci na ci gaba da samun gindin zama a kasar da kashi arba'in cikin dari na al'ummar kasar miliyan dari biyu ke fama da rashin aiki kwata-kwata
Najeriya na bukatar ta kirkiro ayyukan yi Miliyan hudu a duk shekara, idan har ana son fita daga cikin wannan kangi, wanda ke zama babban kalubale ga duk wanda ya sami nasarar lashe zaben na watan Fabarairu
Dubi ra’ayoyi
Kimanin shekaru biyar bayan kafuwarta, Jami’ar Sule Lamido dake garin Kafin Hausa a jihar Jigawa, ta yaye rukunin farko na dalibanta su 332 har ma gwamnan Jigawa Badaru Abubakar yace gwamnatin Jihar zata ci gaba da daukar matakan bunkasa Jami’ar
Shugaban Jami’ar ta Sule Lamido Farfesa Abdullahi Yusufu Ribado ya ke jan hankalin daliban da aka yaye game da sabon shafin kalubalan rayuwa
Jami’ar wadda aka kafa ta a shekara ta 2013, ta dauki rukunin farko na dalibanta a shekarar karatu ta 2014/2015, domin daukar darrusa a tsangayunta guda uku
Farfesa Abdullahi Ribado wanda ke kammala shugabancin Jami’ar a makon nan bayan kammala wa’adin aiki na shekaru biyar ya yi Karin haske a kan yanda jami’ar ke gudanar da ayyuknata tun lokacin da aka kafata
Yanzu haka dai hukumar kula da Jami’o’in Najeriya NUC ta sahhale jimlar kwasa-kwasai 15 da Jami’ar ta Sule Lamido keyi, a dai-dai lokacin da daliban da aka yaye ke bayyana farin cikinsu
Tsohon shugaban Najeriya Olusegun Obasanjo ke rike da kujerar uban Jami’ar ta Sule Lamido dake Kafin Hausa, kuma gwamnan Jigawa Badaru Abubakar yace gwamnati zata ci gaba daukar matakan daukaka ta
Gwamna Badaru wanda ya yi jijina ta musamman ga tsohon gwamna Lamido bisa kirkiro Jami’ar, yace gwamnatin san a bada fifiko ga sha’anin ilimi daga kasa zuwa Jami’a, yaa mai cewa, zasu yi duk mai yuwuwa domin bunkasa zamantakewar tattalin arzikin Jigawa, Najeriya da-ma duniya baki daya
Jami’ar ta Sule Lamido wadda shirye-shiryen kafa tsangayar nazarin aikin noma da makarantar kimiyyar nazarin kasuwanci da sana’o’I,na kawancen aiki da wasu jami’o’I a kasashen Amurka da Baurtaniya da Malasiya da kuma Syprus

Ga dar rahoton da wakilinmu na Kano Mahmud Ibrahin Kwari ya shirya mana:

Dubi ra’ayoyi
Ganin yadda matsalar tsaro ke kara zama kalubale a Najeriya, kama daga karuwar hare haren mayakan Boko Haram a shiyar Arewa maso gabas, aika aikar ‘yan bindigar Zamfara a shiyyar Arewa maso yamma da aikace aikacen tsagerun Niger Delta, Gwamnatin Najeriya ta bayyana daukar sabbin matakan tsaron
Ministan tsaron kasar, Bigediya Janaral Mansur Dan Ali ya gana da manyan hafsoshin sojojin kasar, inda kakakinsa Kanar Tukur Gusau ya shaidawa sashen Hausa na Muryar Amurka cewa an umarci babban hafsan hafsoshin sojin kasa, Laftanar Janaral Tukur Buratai ya tare Maiduguri don sa ido kan yaki da ‘yan ta'adda na Boko Haram da akeyi a can
An kuma umarci babban hafsan hafsoshin rundunar tsaron kasar, Janaral Abayomi Gabriel Olonishakin da ya sake tsarin rundunonin Operation Delta safe dake aikin tsaro a shiyyar Niger Delta, da rundunar Operation Awatse a jihohin Legas da Ogun kana an umarci babban kwamandan Runduna ta takwas mai hedkwata a birnin sokoto da ya tare zuwa garin Gusau fadar jihar Zamfara don jagorantar yaki da ‘yan bindiga a jihar
Gwamnatin Najeriyar tace daga yanzu ta daina bada kwangilar sayo makamai a sojoji, maimakon hakan, daga yanzu za a yi cinikin makaman ne tsakanin gwamnati da gwamnati kai tsaye
Gwamnatin tana bayanin cewa zata sayo karin makamai na zamani ga dakarun kasar, sannan shugaba Muhammadu Buhari ya bada umurnin a kara inganta sha'anin walwalar sojojin kasar musamman wadanda suke aikace aikacen samar da tsaro a sassan kasar daban daban
Yanzu dai abin jira a gani shine irin tasirin da wannan mataki zai yi wurin inganta sha'anin tsaron kasar da a halin yanzu ke kara tabarbarewa a daidai lokacin da kasar ke shirin tunkarar babban zabe badi idan Allah ya kaimu
Ga rahoton wakilinmu Hassan Maina Kaina a kan haka:

Dubi ra’ayoyi
“An ce mana mu jam’iyar PDP ba mu da magoya baya a arewa maso yamma, wadannan ba jama’a ba ne
? In ji Atiku
Dan takarar shugaban kasa karkashin jam’iyyar PDP, Atiku Abubakar, ya kaddamar da yakin neman zabensa a jihar Sokoto da ke arewa maso yammacin Najeriya
Rahotanni sun ce daruruwan magoya bayan jam’iyyar ta PDP ne suka hallara a filin taron da aka kaddamar da yakin neman zaben na PDP
“An ce mana mu jam’iyyar PDP ba mu da magoya baya a arewa maso yamma, wadannan ba jama’a ba ne
? In ji Atilku
Ya kara da cewa, “abin da ke gabanmu shi ne, zabe tsakanin kawar da talauci da rashin zaman lafiya da rashin aikin yi
”
Daga cikin gaggan jam’iyyar ta PDP da suka halarci taro, akwai tsohon gwamnan Kano, Sanata Rabiu Musa Kwankwaso da gwamnan jihar Sokoto Aminu Tambuwal da tsohon gwamna Attahiru Bafarawa
Atiku zai yi tarkara ne da shugaba mai ci Muhammadu Buhari na jam’iyyar APC, a zaben da za a yi ranar 16 ga watan Fabrairun badi, duk da cewa akwai wasu 'yan takara a sauran jam'iyyun kasar
Tun kusan makwanni biyu Buhari ya kaddamar da na sa yakin neman zaben
Saurari rahoton Murtala Faruk Sanyinna domin jin jawabin Atiku:



Dubi ra’ayoyi
“Ina mai tabbatar muku cewa, ni ne (Buhari) na asali, a kwanan nan ma zan yi bikin cika shekaru 76 da haihuwa kuma zan ci gaba da kasancewa da karfina
”
Shugaban Najeriya Muhammadu Buhari, ya mayar da martani ga labaran da ake ta yadawa cewa ya mutu kuma an maye gurbinsa da wani 'Buhari na bogi' da aka samo daga kasar Sudan
A jiya Lahadi shugaban na Najeriya, ya musanta rahotanni da ke yawo a kafafen internet, a lokacin yana tattaunawa da ‘yan Najeriya mazauna kasar Poland
Buhari ya je kasar ta Poland ne domin halartar taron da Majalisar Dinkin Duniya ta shirya kan sauyin yanayi a birnin Katowice
“Ina mai tabbatar muku cewa, ni ne (Buhari) na asali, a kwanan nan ma zan yi bikin cika shekaru 76 da haihuwa kuma zan ci gaba da kasancewa da karfina
” In ji shugaban na Najeriya
Wata sanarwa da mai magana da yawunsa ya fitar, ta nuna cewa, Buhari ya ce, a lokacin da ya yi rashin lafiya, wasu mutane sun yi ta mai fatan mutuwa
“Wasu ma har sun fara tuntubar mataimakina (Osinbajo) domin ya dauke su a matsayin mataimakin shugaban kasa, saboda suna tunanin na mutu
”
Tun a shekarar 2017, aka yi ta yamadidi kan lafiyar Buhari a lokacin da ya je London neman magani kan wata cuta da ba a bayyana ba
Dubi ra’ayoyi
Hedikwatar rundunar ‘yan sandan Najeriya ta ce ta tura zaratanta kimanin dubu biyu zuwa shiyyar Arewa maso Gabas don yaki kafada da kafada da sojoji karkashin rundunar Operation Lafiya Dole a yakin da ake da mayakan Boko Haram
Kakakin rundunar ‘yan sanda Mista Jimoh Moshood, ya ce baya ga yakin da ‘yan sandan zasu yi akwai kuma karin rawar da zasu taka, kamar tsare garuruwa da yankunan da aka kwato da samar da tsaro ga jami'an kungiyoyin agaji da kayan agajin da ma kare sansanonin ‘yan gudun hijira
Rundunar ‘yan sandan tuni ta tura karnukan da aka horas guda dari don wannan yaki, baya ga ‘yan sandan sama da aka tura suna sintiri da jirage masu saukar ungulu
Amma wani masanin tsaro kuma tsohon malami a makarantar horas da Hafsoshin sojin Najeriya Dakta Umar Ardo, ya ce shigar yan sandan cikin yakin wannan ba dai dai bane
Hakan a cewarsa na nuna tamkar sojoji sun gaza ne, domin shekara da shekaru sojoji ke gudanar da wannan yaki, kuma kundin mulkin kasa ma su sojin ya dorawa alhakin wannan aiki
Domin cikakken bayani saurari rahotan Hassan Maina Kaina

Dubi ra’ayoyi
Wasu matasa daga jihohin Pilato da Kogi sun bayyana kudirinsu na bijirewa shiga bangar siyasa da haddasa fitina a kasa
Matasan su 98 da hukumar raya kasashe ta Majalisar Dinkin Duniya ta taimaka suka sami horo na musamman a cibiyar koyar da dabarun shugabanci da zama dan kasa na gari, dake Shere Hills a jahar Pilato, sun bayyana cewa yanzu dai kansu ya waye don ba zasu yadda a kara amfani dasu wajen haddasa tashin hankali ba
Darakta janar na cibiyar koyar da dabarun shugabanci da zama dan kasa na gari, Jonah Bawa, ya ce cikin makonni biyu da matasan suka yi a cibiyar, sun sami canjin rayuwa
Jami’in hukumar raya kasashe ta Majalisar Dinkin Duniya, Segun Olusola, ya ce hukumar za ta ci gaba da taimaka wa matasa su cimma burinsu na rayuwa
Domin karin bayani saurari rahotan Zainab Babaji

Dubi ra’ayoyi
Shelkwatar rundunar ‘yan sandan Najeriya tace zaratan Jami'anta sun fafata da ‘yan bindigar jihar Zamfara, inda 'yan sandan suka samu nasarra kashe da dama daga cikin su sannan suka kama 85
Da yake magana a taron manema labari a Abuja, kakakin rundunar ‘yan sandan Mr
Jimoh Moshood, ya ce zaratan ‘yan sandan sun ragargaji ‘yan bindigar a dajin Maga, dake karamar hukumar Birnin Magaji a jihar ta Zamfara
Kakakin ‘yan sandan na Najeriya, yace sun kashe kimanin ‘yan bindiga dari da hudu, sun kuma rugurguza sansanonin su guda hamsin, kana sun kwato tumaki 500, da shanu 79 daga ‘yan bindigar, amma abin bakin ciki mun rasa dan sandan mu guda daya, kana kuma wasu zaratan ‘yan sanda 12 sun samu raunuka a artabun da mukayi
Mr
Jimoh yace sun kuma kama ‘yan bindiga guda 85, da kuma manyan bindigogi 27 da kananan bindigogi kirar gida guda hamsin
An kuma kwato karin shanu dari biyu da saba’in da tara da karin tumaki dari da tara, kuma tuni an mikasu ga masu dabbobin
Ga rahoton wakilin sashen Hausa na Muryar Amurka Hassan Maina Kaina da cikakken bayani



Dubi ra’ayoyi
Shugaban Jam'iyar PDP na Kasa yayi kira da shugaban hukumar zabe Farfesa Mahmoud Yakub da na 'Yan sanda Ibrahim Idris, su yi sauka daga kan mukaman su, saboda zargin da yake musu na cewa baza su yi musu adalci ba a zaben 2019
Babbar jam'iyyar adawa ta PDP a Najeriya tayi kira ga shugaban hukumar zaben kasar wato INEC Farfesa Mahmoud Yakubu, da yayi murabus, da yake jawabi yayin kaddamar da kwamitin yakin neman zaben dan takarar shugabancin kasar karkashin tutar Jam'iyyar Alhaji Atiku Abubakar, Shugaban PDP na kasa Uche Secondus, yace basu gamsu da take taken shugaban hukumar Zaben ba
Sannan ya ce basu da kwarin gwiwar samun zabe na adalci daga shugaban hukumar zaben, shi yasa su ke neman ya sauka daga mukaminsa
Haka zalika shugaban na PDP ya nemi babban sufeton 'yan sandan kasar ya yi murabus bisa abinda su ka kira rashin yin aiki bisa ka’ida
PDP tace tun daga jamhuriya ta farko ya zuwa mulkin soja, ba a taba samun yadda ake amfani da 'yan sanda wajen kuntatawa talakawa ba kamar a wannan lokacin
Amma cikin martanin da ya mayar kakakin hukumar zaben ta kasa Aliyu Bello, yace babu abin da ya hada su da siyasa, domin a cewarsa ai zabukan da akai kowace jam'iyya ta sami nasara a matakai daban daban, al'amarin dake nuna cewa anyi zabe na gaskiya
Shima mai magana da yawun shugaban 'yan sandan Najeriya, Bala Ibrahim, ya ce indai har wani nada korafi akan 'yan sandan to ya garzaya kotu don bin kadinsa, ya na mai cewa babban Sufeton 'yan sandan ba zai shiga tataburza da 'yan siyasa ba

Dubi ra’ayoyi
Allah ya yiwa George H
W
Bush tsohon shugaban kasar Amurka rasuwa yana da shekaru 94 a duniya
A wata sanarwa da mai magana da yawun iyalan gidan Bush ya fitar, na cewa da George Bush ya mutu ne da yammacin jiya Juma’a

George H
W
Bush shi ne shugaban Amurka na 41 kuma tsohon shugaban kasar mafi dadewa a raye, ya yi shugabancin ne tsakanin 1989 da 1993
Ranar 17 ga watan Afrilun wannan shekarar ne uwargidansa Barbara Bush ta mutu tana da shekaru 92 a duniya
George Bush dai ya yi fama da rashin lafiya inda a kwanakin baya bayan mutuwar matarsa aka kwantar da shi a asibiti, bayan kamuwa da wata cuta da ta yadu a jininsa
Dubi ra’ayoyi
Shugaba Buhari har ila yau, ya yi kira ga wadanda ba su samu nasara a zaben fidda gwani a jam'iyyunsu ba, da su fifita zaman lafiyar kasarsu sama da bukatunsu na kansu
Shugaban Najeriya Muhammadu Buhari, ya yi kira ga ‘yan siyasa da su guji yin amfani da addini da kabilancin wajen cimma burinsu na siyasa
Buhari ya yi wannan kira ne, a lokacin wani taron hadin gwiwa da ya tattaro mabiya addinai daban-daban, wanda ya gudana a Abuja, babban birnin kasar
Shugaba Buhari wana ke neman wa'adi na biyu, ya kuma yi kira ga wadanda ba su samu nasara a zaben fidda gwani a jam'iyyunsu ba, da su fifita zaman lafiyar kasarsu sama da bukatunsu na kansu
Ya kuma ce akwai hanyoyi da dama da mutum zai bi domin bayyana korafinsa da suka hada da kwamitocin sulhu da jam’iyyu suka tanadar da kuma kotunan kasa
Saurari tattaunawar da Mahmud Lalo ya yi da Muhammad Yusuf Kanam mai sharhi kan al'amuran siyasa:


Dubi ra’ayoyi
Biyo bayan batun kyautata albashin ‘yan sanda da shugaban Najeriya Muhammadu Buhari ya ba da umurni ayi, rundunar ta ce za ta zage damtse kan kiyaye rayukan jama'a da dukiyoyin al’umma
Wakilin sashen hausa, Saleh Shehu Ashaka ya ziyarci helkwatar rundunar ‘yan sandan Najeriya, inda ya zanta da mai ba babban sufeto shawara akan hulda da manema labarai, Bala Ibrahim gameda batun na kyautata albashi
Yanzu dai za a jira a ga lokacin da wannan karin albashin zai fara aiki, daidai lokacin da sauran ma’aikata ke jiran tsammanin fara aiwatar da sabon mafi karancin albashin Naira dubu 30
In za a tuna, wasu daga jami’an ‘yan sandan na kokawa kan yadda hatta alawus na aiki a yankuna masu hatsari da su ka shafi yaki da Boko Haram basa samu
In dai karin albashi zai iya inganta rayuwar ‘yan sanda, za a jira a ga tasirin hakan ta hanyar daina ganin karbar na goro, da ake zargin yawancin jami’an na yi a kan tituna


Dubi ra’ayoyi
Yayin da jam’iyyu ke kammala fidda 'yan takara domin fuskantar zabukan dake tafe a Najeriya, yanzu haka Matasa da kuma mata sun yunkuro domin damawa da su a zabe, musamman ta wajen tsayawa takara
Ba tun yau ba ne dai kungiyoyin matasa da kuma na mata ke fafutukar ganin cewa su ma an dama da su a jagorancin kasa, musamman a matakin jihohi, batun da ya kai ga kafa wasu jam’iyyu da ke da taken matasa da ci gaba, ko da yake a wasu jihohin da sauran rina a kaba
Amma kuma ba kamar wasu jihohi ba, domin a jihar Taraba Arewa maso gabashin Najeriya, lamarin ya soma sauyawa, inda matasa da dama suka fito takara ciki har da na kujerar gwamna
Engr
Isa Musa Kantudu na jam’iyyar Zenith Labour Party (ZLP), ya ce wannan karon sai sun ga abun da ya turewa buzu nadi a wannan fafutuka
A kullum, akan yi zargin cewa matasa su ne kan gaba, wajen tashe-tashen hankula
Amma sukan fito su musanta wannan ikrarin a ko da yaushe
Kawo yanzu, tuni har mata a jihar Taraba suka rungumi gafaka don ganin ba'a bar su a baya ba a wannan karon
Kamar yadda bincike ke nunawa, makudan kudade da kuma dauki-dora da suka gudana a wasu manyan jam’iyyu a Najeriya su suka tsorata wasu 'yan takara sauya sheka zuwa wasu sabbin jam’iyyu, musamman a wannan lokaci da ake ikirarin bai wa matasa damar shiga zabe
Kwamared Abubakar AbdulSalam wani mai sharhi da fashin baki a Najeriya, na ganin muddin ba ayi gyara ba, siyasar kasar ka iya komawa hannun wasu mutane kalilan, wanda hakan kuma ba zai kai siyasar kasar ga gaci ba
Bisa alkaluman hukumar zabe INEC, yanzu haka ana da adadin jam’iyyu kusan 91, ko da yake wasunsu ko ofisoshinsu ba’a sani ba, amma kuma suna da 'yan takara
Amma wasu masu kula da al'umuran siyasa, sun nuna cewa, wasu daga cikin kananan jam'iyyun suna da manufofi masu inganci, duk da cewa 'yan takararsu ba su yi fice ba
Saurari rahoton Ibrahim Abdulaziz kan irin rawar da matasa za su iya takawa a siyasar Najeriya:

Dubi ra’ayoyi
Rahotanni da dama sun ce sama da sojoji 100 aka kashe a wannan hari, ko da yake, rundunar sojin kasar ba ta fito ta fadi takamaiman adadin sojojin da ta rasa ba, duk da cewa ta tabbatar da aukuwar harin
Shugaban Najeriya Muhammdu Buhari na ziyarar a birnin Maiduguri da ke jihar Borno a arewa maso gabashin Najeriya, inda ya je domin halartar taron sojin kasar da ake yi a kowacce shekara
Ziyarar ta Buhari na zuwa ne, a daidai lokacin da ake ci gaba da jimamin kisan wasu sojin kasar da ake zargin kungiyar Boko Haram da aikatawa a yankin Metele
Rahotanni da dama sun ce sama da sojoji 100 aka kashe a wannan hari, ko da yake, rundunar sojin kasar ba ta fito ta fadi takamaiman adadin sojojin da ta rasa ba, duk da cewa ta tabbatar da aukuwar harin
Wakilinmu Haruna Dauda Biu da ke Maiduguri ya ce Buhari ya fara ziyarar ce da kai gaisuwa a fadar Shehun Borno, Abubakar Ibn Umar Garba
Sannan ya kai ziyarar asibiti domin yin jaje ga sojojin da suka samu raunuka a harin na Metele
Saurari hirar da Mahmud Lalo ya yi da Haruna Dauda Biu kan ziyarar ta Muhammadu Buhari:

Dubi ra’ayoyi
Bayan karin albashin ‘yan sandan Najeriya da shugaba Muhammadu Buhari yace ya amince da shi, domin tabbatar da tsaro da kuma aiki tukuru, ‘yan Najeriya sun fara maida martani ciki kuwa harda su kansu ‘yan sandan
‘Yan Najeriya da dama na ci gaba da maida murtani akan karin albashin da gwamnatin Najeriya ta amince da shi a rundunar tsaron ‘yan sanda, abinda wasu ke ganin cewa karin ba zai taimaka wajen inganta harkokin tsaro da kuma canza ra’ayin ‘yan sanda gameda cin hanci da rashawa ba, wasu kuma na gani matakin zai taimaka gaya wajen inganta rayuwar ‘yan sandan da kuma tabbatar da tsaro
‘Yan sandan dai sun yaba da wannan matakin
Wani dan sanda da ya so a sakaya sunansa ya ce zai taimaka ainun wajen kara masu kwazo wajen aiki saboda sun dade suna yin korafi akan a yi masu karin albashi
Fatansa shine su gani a kasa
Shi kuma malam isa Mani, cewa yayi malaman makaranta ya kamata a karawa albashi ba ‘yan sanda ba saboda ko me aka kara masu ba zasu bar cin hanci da rashawa ba, duk da cewa gwamnatin Najeriya na gani batun tsaro zai inganta
Shekaru kusan 11 da suka gabata ne gwamnatin marigayi Alhaji Ummaru Musa ‘Yar Adua ta yiwa ‘yan sada karin albashi don zaburar da su wajen tunkarar batun tsaro
Yanzu dai abin jira a gani shine ko wannan karin da aka yi zai taimaka wajen tabbatar da tsaro da kawas da cin hanci da rashawa da wasu ke gani yayi katutu a tsakanin wasu ‘yan sandan na Najeriya
Ga karin bayani cikin sauti daga Babangida Jibrin

Dubi ra’ayoyi
Shugaban Muhammadu Buhari na shirin kai ziyara a Maiduguri a jihar Borno domin jajantawa al'ummar yankin Arewa maso gabashin Najeriya domin ganewa idonsa tare da jin bayanai kai tsaye a kan kisar da ‘yan Boko Haram suka yiwa sojoijin Najeriya a cikin wannan lokaci
Babban hadimin shugaban kasar Mallam Garba Shehu ya fadawa manema labarai cewa ziyara da shugaban zai kai a ranar Laraba zuwa Maiduguri zata baiwa shugaban damar gane mataki nag aba da zai dauka bayan bayanai da zai samu daga jami’an tsaron da kuma abubuwa da zai gani a wurin
Mallam Garba Shehu ba zai iya bada takamaiman abin da shugaban kasa zai fada a wurin ziyarar ba, amma yana ganin wannan ziyarar zata taimakawa wurin daukar matakanda suka dace wurin daikle harkokin mayakan Boko Haram kuma yace zai shugaban ya isa Maiduguri za a samu cikakken bayani
Mallam Garba Shehu ya tabbatarwa manema labarai cewa shugaba Buhari na sane da irin hare haren kwantan bauna da ‘yan ta’adda ke kaiwa sojojin Najeriya kuma yace hakan ne yasa shugaban ke gudanar da tarurruka da ministocinsa da shugabannin hukumomin tsaron kasa a cikin wannan lokaci domin duban irin bukatu rundunar Najeriyar a yaki da ‘yan ta’adda
A cikin wannan lokaci dai, mutanen yankin arewa maso gabashin suna kira ga shugaba Buhari ya yi garanbawul a shugabancin tsaron kasar, abin da suka ce zai taimaka ainun wurin kawo karshen wannan da Boko Haram
Ga hirar wakilinmu a Abuja Umar Farouk Musa da mallam Garba Shehu:

Dubi ra’ayoyi
Hukumar raya kasashe ta majalisar dinkin duniya, UNDP tare ofishin mai baiwa shugaban Najeriya shawara kan harkokin tsaro sun fara gudanar da wani taro na yini biyu domin ilimantar da masu ruwa da tsaki a kan yaki da akidar tsaurin ra’ayi a kan batun addini da zamantakewa
Babban jami’in aikace-aikacen hukumar ta UNDP a Najeriya, Majo Janar Salihu Uba Mai ritaya, yace taron nada muradun yada sabon daftarin wanzar da zaman lafiya da shugaban Najeriya Muhammadu Buhari ya rattabawa hannu a bara
Uba yace UNDP ta fara wannan shiri ne a wannan shekara domin tallafawa gwamnati wurin watsa kasidu da shugaban kasa ya sanyawa hannu saboda mutane su gane abin da yakamata su yi idan sun ga abu na faruwa kana su san yanda zasu yi hulda da juna cikin aminci ba tare da tashin hankali ba
A cikin watan Agunstan shekarar 2017 ne shugaba Muhammadu Buhari ya sanya hannu a kan wani daftari da zai wayar da al’umma a kan abubuwa da yakamata su yi a matsayinsu na ‘yan kasa musamman kyautata zamantakewa tsakanin al’umma
Haka Zalika daftarin yana wayar da gwamnati da kungiyoyin jama’a da sauran masu ruwa da tsaki a kan zaman lafiyar kasa
Babban jami’in aikace-aikacen hukumar ta UNDP, Majo Janar Salihu Uba Mai ritaya, ya yi kira ga mutane sun nemi sanin abin da daftarin ya kunsa domin su taimakawa gwamnati, da yanda zasu taimakawa hukumomin tsaro da ma yanda zasu taimakawa junansu
Ga dai hirar wakilinmu a Kano Mahmud Ibrahim Kwari da Majo Janar Salihu Uba Mai ritaya:


Dubi ra’ayoyi
Wasu al’ummar jihar Borno sun nuna damuwarsu game da irin hare-haren ta’addanci dake kara ta’azzara akan jami’an tsaro da ma jama’ar da ke kewaye da babban birnin Maiduguri
Tun a watan Satumba ne ake ta fuskantar hare-haren ‘yan kungiyar Boko Haram, da suke kaiwa kan jama’a da ma sansanonin ‘yan gudun hijira da kuma cibiyoyin jam’an tsaro, wanda yayi sanadiyar rayuka masu yawa
Shugaban kasar Najeriya Muhammadu Buhari ya yi ta gudanar da taro da shugabannin jami’an tsaro kan hanyoyin da za a bi wajen ganin an magance matsalar
Sai dai kuma al’ummomin jihar Borno sun fito domin sake tunatar da shugaban kasa da ma sauran masu kula da alhakin tsaro a kasar, sake tashi tsaye
Yanzu haka dai al’ummar Najeriya sun saka ido domin ganin irin matakan tsaron da shugabannin zasu dauka, don kawo karshen hare-haren ‘yan kungiyar Boko Haram
Domin karin bayani saurari rahotan Haruna Dauda

Dubi ra’ayoyi
Dubban jama’a sun halarci bikin nadin Wazirin Adamawa Atiku Abubakar, ciki har da tsoffin shugabannin Najeriya da gwamnoni da kuma sarakunan gargajiya
Cikin manyan bakin da suka halarci bikin nadin akwai tsohon shugaban Najeriya Olusegun Obasanjo da Dakta Goodluck Jonathan
A takaitaccen jawabinsa, Obasanjo ya bayyana muhimmancin masarautu ga ci gaban kasa, wanda ya ce Najeriya na bukatar mutanen da za su kawo mata hadin kai
Obasanjo, wanda ya tabbatar da cewa babu batun rashin fahimtar juna a tsakaninsa da tsohon mataimakinsa Atiku Abubakar, ya bukaci sabon Wazirin Adamawa da ya yi amfani da wannan mukamin na sa wajen da ga martabar masarautar
Da yake nadin, lamidon Adamawa Dr Muhammadu Barkindo Aliyu Mustapha, shugaban Majalisar sarakunan jihar, ya fadawa Atiku cewa wannan mukami ne da ke zama na biyu a Majalisar masarautar, biyo bayan irin gudumawar da Atikun ya kawo a jihar da kuma arewa maso gabashin Najeriya, da suka hada da kafa jami’a da kuma kamfanonin dake samar da aikin yi ga al’umma
Bayan an yi nadin, Atiku Abubakar wanda shi ne dan takarar shugaban kasa na babbar jam’iyar adawa a Najeriya, PDP, ya yaba da tsarin ilimi na zamanin NA har zuwa na lardi wanda su suka ba shi damar karatun da yayi duk da cewa yana dan talaka
Da yake jawabinsa Wazirin, ya ce “Wannan tsari su suka samar min da dama da har na yi karatu ina dan talaka
Godiya ga masarautun mu, kuma zamu yi aiki tukuru don kawo ci gaba
”
Kamar yadda alkalumman tarihin masarautar ke nunawa Atiku Abubakar shine Waziri na bakwai, yayin da dansa kuma yanzu ya zama Turakin Adamawa
Domin karin bayani saurari rahotan Ibrahim Abdul’aziz
Dubi ra’ayoyi
Sojojin Najeriya sun kama bindigogi 46 a hannun wani mai safarar su zuwa jahar Zamfara, wanda dan asalin jahar ne, amma yanzu ya na tsare a hannun jami'an tsaro inda su ke gudanar da binciken kwakwaf akan sa
Rundunar sojin Najeriya ta ce dakarunta da ke aikin “Operation Whirl Punch” karkashin runduna ta daya, sun cafke wani shahararren mai samar da makamai ga ‘yan bindigar jihar Zamfara
A cikin sanarwar da mukaddashin daraktan labaran rundunar, Kanar Muhammad Dole, ya aika wa sashin Hausa na Muryar Amurka, ta ce sojojin sun cafke Rabilu Akilu a shingen binciken ababan hawa a Borgu dake karamar hukumar New Busssa cikin jihar Niger
An dai Sami bindigogi kirar gida guda 21, da wasu karin bindigogi kirar kasar Ghana guda 15 da Kuma wasu kananan bindigogi guda 10
Sannan da kuma gidan harsasai na bindigogin guda 343
Wannan mai safarar makaman, Rabilu Akilu, wanda dan asalin jahar ta Zamfara ne daga kauyen Dangulbi a karamar hukumar Maru, wanda yanzu haka ya na hanun jami'an tsaro wadanda su ke gudanar da bincike, kamar dai yadda wakilinmu a Abuja Hassan Maina Kaina ya aiko ma na
Dubi ra’ayoyi
Mutane da dama na kira ga shugaban kasar Najeriya da ya canja shugabannin sojojin Najeriya gaba dayansu, inda wasu kuma su ke ganin inganta musu kayan aiki shi ne mafita
Wannan dai ba shi ne karon farko da Kungiyar Matasan Arewa ke nuna bacinranta a game da halin tsaro a kasar ba
A shekara 2014 ma dai kungiyar ta nuna bakin cikinta tare da kalubalantar gwamnatin wancan lokacin akan inganta tsaron kasar, sannan ta yi kiran a inganta hukumomin tsaron kasar gaba daya

Shugaban Kungiyar Isa Abubakar ya ce lokaci ya yi da shugaba Muhammadu Buhari zai canja shugabanin hukumomin tsaron kasar, ya kawo sababbin shugabanin sojojin Kasa, na ruwa da na sama domin su yi amfani da sabbin hanyoyi wajan magance matsalolin tsaron da ake fama da su
Shi ma shugaban Kungiyar Muryar Talaka a Arewa Maso Gabas, Sale Bakoro Damaturu, ya goyi bayan matakin da matasan suka dauka, har ya kara da cewa Shugaba Mohammadu Buhari ya kamata ya gana da kananan sojojin kasar saboda ya san matsalolinsu domin ayi saurin magance su
Amma shi kuma Dr
Abubakar Umar Kari kwararre a fanin zamantakewa kuma malami a Jami'ar Abuja yana ganin sauya shugabannin jami'an tsaron ba shine mafita ba
Ga Medina Dauda da cikkaken Rahotan

Dubi ra’ayoyi
kungiyar tsagerun 'yan awaren biyafara sun far wa 'yan sanda inda suka kashe wani sufeto, baya ga raunata wasu 'yan sandan biyu, ciki har da shugaban 'yan sandan yankin Nnewi dake jihar Anambra
Rundunar 'yan sandan Najeriya ta ce jami'anta a Nnewi, Jihar Anambra da ke kudu maso gabashin kasar, ta kama wasu mutane kimanin 34 'yan kungiyar tsagerun 'yan aware ta Biyafara wato (IPOB) ta 'yan kabilar Igbo zalla da ke kokarin ballewa daga Najeriya
Rundunar ta ce jami'anta, tun da farko, sun sami bayanan sirri da ke nuna cewa tsagerun 'yan awaren da dama sun tattaru a wani yanki da ke cikin garin Nnewi inda su ke kokarin tayar da hankali, al'amarin da ya sa kwamandan 'yan sandan yankin ya jagoranci sauran jami'ansa don samar da tsaro
Bayan jami'an 'yan sandan sun isa gurin ne kuma sai 'yan awaren su ka abka masu, inda su ka kashe sufeton dan sanda da ji wa wasu karin manyan jami'an 'yan sanda biyu rauni, ciki har da DPO, sannan kuma suka kone motar sintirin 'yan sanda yankin kurmus
Ga Hassan Maina Kaina da cikakken rahoton:

Dubi ra’ayoyi
A cigaba da samun cikas da sojojin Najeriya ke yi a yakinsu da Boko Haram, rahotanni na nuna cewa 'yan Boko Haran sun kashe da dama daga cikin sojojin Najeriya, to amma rundunar sojan Najeriya ta ce sojojin Najeriya da aka kashe ba su kai yadda ake fadi ba
Rundunar sojojin Najeriya ta amsa cewa lallai ‘yan Boko Haram sun kashe wasu sojojin Najeriya to amma yawansu bai kai yadda ake ta fadi ba
A sanarwar da ta fitar, rundunar sojin ta ce lalle kam
mayakan Boko Haram sun kai hari akan dakarunta da ke Bataliya ta 157 a
Metele dake jihar Borno, amma akwai karin Gishiri bisa yadda ake ta
zuguguta wannan labari
Tunda farko dai jaridun Najeriya sun ruwaito
cewa mayakan na Boko Haram sun kashe sojoji fiye da dari
Abin dai da ya fi tada hankalin ‘yan Najeriya shi ne yadda rahotanni ke
cewa mayakan na Boko Haram sun yi shigar burtu, inda su ka zo sansanin sojojin
Najeriyar a shiga irin ta yan uwa abokan aiki, har bayan da suka isa
ofishin kwamandan bataliyar kana suka fara bude wuta, abin da masanin
tsaro Wing Commander Musa Isa Salman ke cewa akwai sakaci
mazauna shiyyar Arewa maso Gabas, na cewa hare haren bayannan da boko haram ta zafafa na tayar
masu da hankali, inda suke kira ga shugaba Muhammadu Buhari ya kara
zage damtse wajen dakile koma bayan da ake samu a halin yanzu
Ga dai wakilinmu Hassan Maina Kaina da cikakken rahoton:

Dubi ra’ayoyi
Mutanen yankin Madagali da Michika sun koka akan lalacewar hanyoyi da gadojin da ke yankin nasu, wanda su ka ce ayyukan da gwamnatin tarayya ta bayar su na tafiyar wahainiya, inada su ka ce yau fiye da shekaru biyu kenan ba wani cigaba na a zo a gani
Yanzu haka al’ummomin da su ka koma yankunan na su da aka kwato daga hannun 'yan Boko Haram a yankin Madagali da Michika na jahar Adamawa na kokawa game da aikin kwangilar hanyarsu da gwamnatin tarayya ta bayar, yau fiye da shekaru biyu kenanan da ba da aikin amma har yanzu ya na tafiyar hawainiya, inda kamfanin da aka bawa ayyukan bai ci gaba da aikin
A daidai lokacin da gadar da ta hada wadannan al’ummomi da sauran sassan jihar ta sake rugujewa bayan gyaran wucin gadin da aka yi wa gadar da itatuwa, wanda wannan gadar ita ta hada Borno, Adamawa, Yobe, Kamaru da Chadi
Dan Majalisar wakilan yankin ya bayyana cewa wannan lamarin ya dame su, amma sun kai kukansu a gaban majalisa game da yanda dan kwangilar ya shafe shekaru biyu bai yi komai ba
Sannan ya ce za su bincika su ga yadda dan kwangilar ya samu aikin
Ita ma gwamnatin jihar Adamawa ta ce za ta cigaba da bibiyar lamarin
Kungiyar Boko Haram ta lalata hanyoyi da gadoji da dama a yankin wanda, wannan lamarin ya jawo tsaiko a harkokin tsaro da sufuri a yankunan da aka kwato
Ga wakilin mu na Adamawa Ibrahim Abdul'aziz da cikkaken rahoton:


Dubi ra’ayoyi
Kudurin wata sabuwar doka da Majalisar Dokokin Najeriya ta rattabawa hannu za ta kyautata jin dadin Nakasassu a daukacin kasar
Majalisar Dattawan Najeriya tareda hadin gwiwa da ta Wakilai sun amince da dokar da za ta hana a kyamaci nakasassu har a kaiga yi masu wariya, musamman abubuwan da suka shafi aiyukansu na yau da kullun
Mataimakin Shugaban Kwamitin kula da harkokin Nakasassu a Majalisar Dattawa, Sanata Kabiru Garba Marafa ya ce dokar za ta kunshi komi da komi da ya shafi nakasassu, kamar yin gini da matakalar nakasassu da wurin ajiyar motoci
Shi ma dan Majalisar Dattawa Yusuf Abubakar Yusuf, ya kara da cewa nakasassu masu ilimi dokar ta bada damar a dauke su aiki, kuma a biya su daidai da sauran ma'aikata da ba su da Nakasa
Amma daya daga cikin Nakasassu masu larurar makanta, Ali Yahaya Gwarzo ya ce sai lokacin zabe ya zo ne ake tada maganar kyautata wa Nakasassu saboda haka, a ganinsa ba giringirin ba dai, ta yi mai

Dubi ra’ayoyi
Rahotanni sun ce maharan sun kwashi makamai da albarusai a harin da suka kai akan Bataliya ta 157 da ke Metele, a karamar hukumar Abadam a jihar ta Borno da ke arewa maso gabashin Najeriya
Mayakan Boko Haram sun kai hari akan bataliyar dakarun Najeriya a jihar Borno
Rahotanni sun ce, harin ya yi sanadin mutuwar kwamandan dakarun bataliyar, sannan an sojoji da dama sun mutu
Wasu rahotannin sun ce adadin wadanda suka mutu ya haura 50
Jaridar Premium Times ta yanar gizo ta ruwaito cewa maharan sun kwashi makamai da albarusai a harin da suka kai akan Bataliya ta 157 da ke Metele, a karamar hukumar Abadam a jihar ta Borno
Rahotanni sun ce harin ya auku ne da misalin karfe 6 na yamma a ranar Lahadi, ya kuma zo ne yayin da dakarun na Najeriya ke kokarin kada mayakan na Boko Haram zuwa kuryar arewa maso gabashin yankin na jihar ta Borno
A ‘yan kwanakin nan, mayakan na Boko Haram sun zafafa hare-haren da suke kai wa a yankin jihar ta Maiduguri, lamarin da ke kara jefa fargaba a zukatan mutanen yankin
A baya, dakarun Najeriya sun yi ta ikrarin samun nasara akan mayakan na Boko Haram

Dubi ra’ayoyi
Hukumar ‘yan sanda a jihar Bauchi bada tabbatar da mutuwar wasu matasa guda uku a wajen sharholiyan tunawa da ranar haihuwa da aka gudanar a unguwar Yalwa dake wajen garin Bauchi a daren lahadi kana wasu matasan takwas sun sami raunuka iri dabam dabam a jikinsu
Tashin hankalin da ya barke a wurin bukin ranar haifuwar, ya yi sanadiyar kona gidaje da mota biyo bayan fada ta kaure tsakanin matasan dake halartan bukin da wani matashi ya shiryawa kansa, lamarin da ‘yan sandan jihar ke ci gaba da bincike akai
Mai magana da yawun ‘yan sandan Bauchi, DSP Kamal Datti ya musunta cewa wannan rikici yana da alaka da fadar kabilanci ko ta addini kamar yanda mutane ke yayatawa
Ya kuma ki tabbatar da ko fada ce a kan ‘yan mata, lamarin da yace bincike ne kawai zai tabbatar da gaskiyar maganar
A tattaunawarsa da wakilinmu na jihar Bauchi, DSP Kamal Datti ya shaida masa cewa an kama mutane 76 bisa tuhumar da ake musu da hannu a cikin hargitsin kuma ana ci gaba da neman sauran masu hannu a wannan rikicin domin a hukunta su
A cewar rundunar ‘yan sandan tuni an samu kwanciyr hankali wurin, yayin da jami’ansu ke ci gaba da sa ido a kan zaman lafiyar yankin
Hukumar ‘yan sandan jihar Bauchi ta lashi takobin gurfanar da duk wanda aka samu da laifi a wannan tashin hankali
Ga rahoton da wakilinmu a jihar Bauchi Abdulwahab Mohammed ya aiko mana:

Dubi ra’ayoyi
Kungiyoyin kare hakkin bil adama a Najeriya na ci gaba da nuna damuwarsu game da zargin da ake yi a kan lalata da 'yan matan da rikicin Boko Haram ya raba da muhallansu da yanzu ke zaune a sansanonin ‘yan gudun hijira, ta hanyar yi musu fyade
Wani rahoto da aka fitar a baya yace kungiyar Human Rights Watch ta nuna bacin ranta na rashin yin abin da ya dace wajen kare irin wadannan matan da tabbatar da 'yancinsu da kuma tabbatar da sun samun ababen more rayuwar
Kungiyar ta tattara bayanan a kan lalata da kuma yiwa ‘yan mata 43 fyade, wadanda suke zaune a sansanonin gudun hijira guda bakwai dake Maiduguri a jihar Borno
An samu irin wannan labari a wani sansanin ‘yan gudun hijira dake jihar Adamawa, inda aka yiwa wata ‘yar gudun hijira dake da tabun hankali fyade, wanda yanzu haka ta samu juna biyu, lamarin da yasa kungiyoyin fafutuka ke cewa dole a gudanar da bincike
Kwamared Abubakar Abdul Salam dake zama shugaban kungiyar Progressive Mind For Development Initiative, PMDI, yace akwai bukatar a sa ido a kan abubuwan dake faruwa a sansanonin ‘yan gudun hijira a Najeriya
Wakilinmu Ibrahim Abdulaziz ya tattauna da Imam Abari Garki dake zama jami’in hukumar agajin gaggawa a Najeriya NEMA a cikin wannan rahoto:

Dubi ra’ayoyi
Kasashen na Amurka da Birtaniya da kuma kungiyar ta tarayyar turai sun ce za su sa ido su ga yadda wannan zangon gangamin yakin neman zabe zai kasance
Yayin da aka yaye lubalen gangamin yakin neman zabe a Najeriya, Amurka, Birtaniya da kungiyar tarayyar turai ta EU, sun yi kira ga hukumomin kasar da su kasance masu nuna dattaku wajen gudanar da zaben
A wata wasika ta hadin gwiwa da bangarorin uku suka sanyawa hannu, sun nemi Najeriya da ta zama abin koyi ga sauran kasashe a nahiyar Afirka
Kasashen na Amurka da Birtaniya da kuma kungiyar ta tarayyar turai sun ce za su sa ido kan yadda wannan zangon gangamin yakin neman zabe zai kasance
A ranar Lahadin da ta gabata, hukumar zaben kasar ta INEC mai zaman kanta, ta ayyana cewa ta bude zangon fara yakin neman zaben shugaban kasa da na ‘yan majalisu da za a yi a ranar 16 ga watan Fabrairun badi
Shin me ‘yan siyasa da masu kada kuri’a a kasar ke cewa dangane da wannan lamari? Saurari rahoton Babangida Jibril da ya aiko mana daga Legas:



Dubi ra’ayoyi
Kamar yadda alkaluman hukumar kula da yan gudun hijira ta Majalisar Dinkin Duniya, UNHCR, ke nunawa kawo yanzu yan gudun hijiran kasar Kamaru da tashe-tashen hankula dake da nasaba da batun yan aware, ya tilastawa guduwa suna barin garuruwansu sun kai dubu talatin
Yanzu haka akasarin yan gudun hijirar na zaman dirsham a jihohin Akwa Ibom da Cross Rivers da Benuwai da kuma Taraba, wadanda suka hada da maza da mata
Halin da ‘yan gudun hijirar ke ciki, ya tayar da hankalin hukumar UNHCR, da kuma kungiyoyi fafutuka irinsu Progressive Mind For Development Initiative (PMDI)
Kwamrad Abubakar Abdul Salam, dake zama shugaban PMDI a Najeriya, ya bukaci gwamnatin Najeriya da ta kai dauki
Wakilin Muryar Amurka Ibrahim Abdul’aziz ya tambayi shugaban hukumar bada agajin gaggawa a Najeriya ta NEMA, Imam Abani Garki, ko suna sane da halin da yan gudun hijirar ke ciki, sai ya amsa masa da cewa suna sane, amma suna jiran gwamnatin tarayya ne
Domin karin bayani saurari rahotan Ibrahim Abdul’aziz

Dubi ra’ayoyi
Ranar 19 ga watan Nuwambar kowacce shekara rana ce da Majalisar Dinkin Duniya ta ware domin bukin fadakar da al’umma amfanin dakunan bahaya don magance matsalar gurbatar muhalli dake haifar da cututtuka
Dakunan bahaya suna ceton rayuka idan akayi la’akari cewa najasar da bil adama ke fitarwa na yada cututtuka masu kisa, sabili da haka ranar dakunan bahaya na nufin zaburar da al’umma don daukar matakan takalar matsalolin tsabtar muhalli a duniya
Bayanai sun nuna cewar duniya ba ta kan turbar cimma burin maradun karni na shida wajen tabbatar da wadataccen dabarar tafiyar da tsabtar muhalli mai dorewa ga kowa da kowa, ya zuwa shekara 2030, inda ke nuni da cewar a yanzu a fadin duniya akwai kimanin mutane biliyan hudu da basu da lafiyayyen dakunan bahaya, a yayin da mutane miliyan 892 suna bahaya ne a fili wanda hakan babbar illace ga lafiyar al’umma da wuraren zama dana ayyuka da abinci dama tattalin arziki
A rahoton da asusun kula da yara na Majalisar Dinkin Duniya ya fitar, ya yi nuni da cewar a duniya kasar Najeriya ita ce kasa ta biyu a yawan mutanen da suke yin bahaya a fili a yayin da kasar Indiya ke zama ta daya
Domin karin bayani saurari rahotan Abdulwahab Muhammad

Dubi ra’ayoyi
Da alamar tsohon gwamnan Jihar Filato Jashua Dariye da tsohon gwamnan Taraba Jolly Nyame za su samu sa'ida yayin da kotun daukaka kara a Abuja ta rage wa kowannan su shekaru biyu a gidan yari
Kotun daukaka kara a karkashin mai shari'a Steven Adah ya rage wa tsoffin Gwamnoni biyu wa'adin shekarun da za su yi a fursina
Gwamnonin su ne tsohon Gwamnan Jihar Filato Joshua Dariye da Jolly Nyame na Jihar Taraba
Joshua Dariye zai shafe shekaru 11 a maimakon 14, shi kuwa Jolly Nyame zai yi shekaru 12 a maimakon 14, sannan kuma zai mayar wa Gwamnati Taraba kudi wuri na gugar wuri har Naira miliyan dari hudu da casa'in da biyar
Barista Jumboh Festus, lauyan Joshua Dariye, ya ce za su yi nazarin hukuncin da kotu ta yanke sannan kuma za su ba wa wanda su ke karewa shawara, idan ya ba mu umarnin mu sake daukaka kara, za mu bi umarnin nasa
saboda ba mu gamsu da shari'ar ba domin shi wanda mu ke karewa bai aikata wannan laifi da ake zargin sa da shi ba
Ga wakiliyar mu Medina Dauda da karin bayani


Dubi ra’ayoyi
Daga Yau Lahadi ne hukumar zaben Najeriya ta amince 'yan takar shugabancin Najeriya da 'yan takarar kujerun majalisar dattawa da ta wakilai su fara yakin neman zaben da za a yi a watan Fabrairun 2019
A yau Lahadi 18 ga watan Nuwamba 2019, Hukumar zaben Najeriya ta dage takunkumi don fara kamfe din ‘yan takarar shugabancin Najeriya da na ‘yan majalisun dokokin tarayya
Daraktan wayar da kan masu kada kuri’a na hukumar zaben INEC Osaze Uzzi ya bayyana haka a sanarwar da ya yi cewa hakan ya na cikin jadawalin zabe da tanadin dokar zabe ta 2010
Za a gudanar da zaben na shugaban kasa da majalisun dokokin tarayya a ranar 16 ga watan Fabrairu na 2019, inda a ranar 2 ga watan Maris za a gudanar da na gwamnoni da ‘yan majalisun jihohi
Malaman addinai sun yi kira ga jama’a su bada gudumuwar su wajan tabbatar da zaman lafiya a daidai wannan lokaci mai muhimmanci a tarihin kasa nay akin neaman zabe da kuma gudanar da zabe
Ga wakilinmu Nasiru Adamu El-Hikaya da cikkaken rahoton:

Dubi ra’ayoyi
An sako tagwayen da 'yan bindiga suka yi garkuwa da su a jihar Zamfara, bayan da aka biya su kudin fansa
Rahotanni daga jihar Zamfara a Najeriya na cewa da yammacin jiya Asabar masu garkuwa da mutane sun sako ‘yan matan nan tagwaye da suka sace tun watan jiya
An sako Hasana da Usaina ne bayan da aka biya kudin fansa da adadinsu ya kai Naira Miliyan 15, da aka samu tarawa da taimakon wasu dai dai kun jama’a, harma da ‘yan siyasa a ciki da wajen jihar Zamfara
Sai dai an sako tagwayen ne kadai ba tare da ‘yar uwarsu Sumaiya ba, wacce aka sace su tare a gidan aurenta a garin Dauren
Wakilin Sashen Hausa na Muryar Amurka, Murtala Faruk Sanyinna ya zanta da daya daga cikin ‘yan uwan yaran, Abubakar Muhammad Zurmi
Domin karin bayani saurari rahotan Murtala Faruk Sanyinna

Dubi ra’ayoyi
Kamar yadda siyasa ta gada, bayyana sunayen 'yan takara ke da wuya sai aka shiga jayayya kan sunayen a wasu jahohin da su ka hada da Adamawa
Yanzu haka tuni hukumar zabe a Najeriya ta INEC,ta kammala baje sunayen masu kada kuri’a da kuma na yan takara domin shiga zaben shekarar 2019, da ke tafe
Sai dai kamar yadda siyasa ta gada, a wasu wuraren sunayen da aka baje sun janyo takaddama
A jihar Adamawa arewa maso gabashin Najeriya,har yan takara mata kusan takwas da kuma wani limamin jumma’a da kuma fasto ne suka tsaya takarar kujerar gwamna, batun da hukumar zaben ke cewa cigaba ne a demokaradiyya
To sai dai kuma yayin da komi ke kankama a jihar Adamawa, a makwabciyar ta kuwa, jihar Taraba, har yanzu da sauran rina a kaba a jam’iyar APC , inda wasu kusoshin jam’iyar ke ficewa yayin da wasu ke kwanciyar likimo, bayan sabi-doran da ake zargin ya auku lokacin zabukan fidda gwani a jihar
Ga dai wakilinmu na shiyyar Adamawa da cikakken rahoton:

Dubi ra’ayoyi
Lauyan gwamnan har ila yau ya nemi kotu ta dakatar da Ja’afar daga wallafa wasu karin hotunan bidiyo a nan gaba ta kowacce irin kafa
Gwamnan jihar Kano, Abdullahi Ganduje, ya shigar da mawallafin jaridar Daily Nigerian, Ja’afar Ja’afar kara, inda ya nemi kotun ta sa ya biya shi Naira biliyan 3 saboda a cewar shi, ya bata mai suna
Ja’afar, mawallafin jaridar wacce ke fitowa a yanar gizo, ya fitar da wasu hotunan bidiyo a kwanakin baya, wadanda suka nuna gwamna Ganduje yana karbar rashawar miliyoyi daloli daga hannun ‘yan kwangila
Jaridar yanar gizo ta Premium Times wacce ta ruwaito cewa ta ga takardar shigar da karar, ta wallafa cewa lauyan gwamna Ganduje, Nuruddeen Ayagi, na neman Ja’afar ya bayyana a gaban kotu nan da kwanaki 14
Lauyan gwamnan har ila yau, ya nemi kotu ta dakatar da Ja’afar daga wallafa wasu karin hotunan bidiyo a nan gaba ta kowacce irin kafa
Sai dai a lokacin da Muryar Amurka ta tuntubi ja’afar, ya ce har yanzu ba a ba su kwatankwaciyar takardar karar da aka shigar akan su ba
A watan da ya gabata, Majalisar Dokoki jihar ta Kano ta kafa kwamiti domin ya binciki wannan lamari, inda ya gayyaci Ja’afar ya bayyana a gabansa
Ja'afar ya kuma je ya gabatar da bahasinsa a gaban kwamitin
Sai dai da kwamitin ya gayyaci gwamna Ganduje, sai ya tura kwaminishinan yada labaransa Muhammad Garba
A dai farkon makon nan, wata kotu ta ba majalisar dokokin jihar umurnin ta dakatar da wannan binciken da take yi

Dubi ra’ayoyi
Har yanzu a na ci gaba da dawo da ‘yan Najeriya daga kasar Libya inda a ka kawo wani rukunin mutum 116 da su ka makale a hanyar tafiya Turai
Hukumar agajin gaggawa ta Najeriya da hukumar kula da masu gudun hijira ta duniya, sun dawo da masu fafutukar haurawa kasashen turai ta hanyar da ba ta dace ba daga kasar Libya
An sauke mutanen da su ka hada da maza 63 mata 53 a filin jirgin sama na Murtala Muhammed da ke Lagos
Akwai da dama daga mutanen wadanda su ka dade a tsare a hannun jami’an shige da fice na Libya kafin ba da dama a dawo da su Najeriya
Shugaban hukumar agajin gaggawa na yankin kudu Segun Afolayan, ya bukaci duk masu niyyar kaura zuwa wasu kasashe su rika bin ka’ida, kuma tuni gwamnatin Najeriya da hadin gwiwar hukumar kula da masu son kaura ta duniya, sun bude cibiya don kula da bukatun masu son hijira zuwa wasu kasashe
Afolayan, ya ce akwai cibiyoyin ama’aikatar kwadago da aikin yi a Lagos, Benin da Abuja
Nan wata ‘yar jihar Edo ke magana da gidan talabijin na Channels bayan kubutowa daga Libya, ta na shawartar mutane kar su je kasar da zai yana su da masu mugunta don ma ba sa daukar masu hijirar a matsayin mutane don su na ajiye su ne a ajin dabbobi
Sai wani matashi daga jihar Edo shima ya na cewa kwale-kwalen su mai inji ya ci kilomita 5 a cikin tekun Bahar Rum don neman ketarawa turai, sai injin ya mutu don haka su ka yi ta ninkaya har a ka zo a ka cece su, amma wani kwale-kwalen kuma a ranar ya kife ne duk mutanen ciki sun mutu
‘Yan Najeriya dai kan samu kan su a tsaka mai wuya in sun shiga turai ba bisa ka’ida ba, don mata kan iya aukawa karuwanci maza kuma su biyewa harkar miyagun kwayoyi
Jami’in hukumar yaki da fatauncin miyagun kwayoyi Hamisu Lawal, ya ce sun dage don dakile hana fitar masu fataucin don kare mutuncin Najeriya
Hakika kyautatawa ‘yan kasa da aiyukan yi da aiwatar da dokokin hana balaguro ba bisa ka’ida ba za su rage wannan kalubale, da kan maida ‘yan Najeriya masu ficewa ta barauniyar hanya kamar bayi a zamanin mulkin mallaka


Dubi ra’ayoyi
Sanarwa ta kara da cewa duk da cewa an amince a saka hijabin, dole sai ya zamanto “gajere, tsabtatacce, kuma ya kasance launinsa ya yi daidai da launin kayan makarantar
”
Gwamnatin jihar Legas da ke kudu maso yammacin Najeriya, ta ba da umurnin cewa Musulmai dalibai mata, za su iya ci gaba da saka hijabi a makarantu
Wata sanarwa da gwamnatin jihar ta fitar ta hannun ma’aikatar ilimin jihar ta ce za a iya barin dalibai mata su saka hijabin, har sai lokacin da kotu ta yanke hukunci kan lamarin
Yanzu haka shari’ar na gaban wata kotun koli
Sanarwa ta kara da cewa duk da cewa an amince a saka hijabin, dole sai ya zamanto “gajere, tsabtatacce, kuma ya kasance launinsa ya yi daidai da launin kayan makarantar
”
Har ila yau, sanarwar ta kara da cewa, makarantu su kiyaye yadda suke tafiyar da batun na hijabi da irin matakan da suke dauka wajen yin hukunci
Batun saka hijabi a makarantun jihar ta Legas, ya haifar da takaddama
A shekarar 2016, wata kotu ta yanke hukuncin cewa a bari dalibai mata su rika saka hijabi, hukuncin da wasu rahotanni suka ce gwamnatin jihar ta daukaka kara akai
Saurari rahoton wakilin Muryar Amurka, Babangida Jibril, daga Legas:





Dubi ra’ayoyi
Wata kungiya mai zaman kanta ta dauki matakin marawa gwamnatin tarayya baya a yunkurin yaki da cin hanci da rashawa a Najeriya, ta wajen bude ofishin kai kwarmato
Kungiyar CISLAC mai sa ido a ayyukan yaki da cin hanci da rashawa ta bude wata cibiya mai suna ALAK da za ta taimaka wajen kulawa da masu kawo koke akan cin hanci da rashawa da kare yancin wadanda aka zargi da laifin cin hanci da ma wadanda aka tauye masu hakin su na dan Adam
Shugaban Kungiyar CISLAC Auwal Musa Rafsanjani ya ce cibiyar za ta rika tattara bayanai tare da bin diddigin laifuka da suka shafi cin hanci da rashawa har a hukunta masu laifin baya ga taimakawa wajen shigar da koke koken
Wanan Cibiya ita ce irinta ta farko a Najeriya kuma an kafa ta ne tare da hadin gwiwa da Hukumomin Yaki da Cin Hanci da rashawa ta Kasa
Bincike ya nuna cewa Najeriya na hasarar kashi ashirin da biyar cikin dari na arzikin ta a fanin cin hanci da rashawa kuma an shigar da kararraki da yawa amma har yanzu ba a hukunta kowa ba
Saurari cikakken rahoton Madina Dauda:

Dubi ra’ayoyi
Hukumar kula da lafiya ta duniya wato WHO ta sanar cewa fiye da kashi casa’in cikin dari na yara yan kasa da shekara goma sha biyar a fadin duniya suke shekar iska mai dauke da guba a kowacce rana yanayin dake jefa lafiyarsu cikin mummunar hatsari
Hukumar kula da lafiya ta duniya ta fitar da wannan bayani ne a taron data gudanar a Geneva a karshen watan oktoban wannan shekarar
Hukumar kula da lafiyar tace a shekarar 2016 yara dubu dari shida ne suka mutu sanadiyar cututtukar da ake dauka ta hanyar shakar gurbatacciyar iska , bugu da kari wani sabon rahoton hukumar lafiyar kan gurbatacciyar iska da kuma lafiyar yara ya lura cewa gurbatacciyar iskar tafi samuwa ne a tsakankanin gidaje da kuma wajen gidajen kasashen marasa abun hannu da kuma matsakaita
Binciken har ila yau yace muddin mace mai juna biyu ta kasance cikin yanayin gurbatacciyar iska, akwai yiwuwar ta haifi jaririn da bai kosa ba
Wani dalili kuma da yasa yara suka fi fuskantar barazanar gurbatacciyar iska shine garkuwan jikinsu ba kamar na manya bane
Daga matakan daza a dauka don rage barazanar da gurbatacciyar iska ke yi wa lafiyar yara, akwai samar da makarantu da filayen wasanni masu tazara daga manyan ababen da suke haifar da gurbacewar iska da suka hada da tituna da ake hada hadar ababan hawa, masana’antu da kuma tashoshin samar da makamashi
Saurari Cikakken rahoton Abdulwahab Mohammed:

Dubi ra’ayoyi
Masana da kwararru kan harkokin tsaro a ciki da wajen Najeriya ,da malamai da kuma sarakunan gargajiya suna halartar wani taron wuni uku kan matsalar yakin sari ka noke da tarzomar mayakan Boko Haram a Najeriya
Cibiyar wayar da kan jama’a game da al’amuran addinin musulunci da tattaunawa tsakanin mabiya addinai ta Jami’ar Bayero Kano da kuma ofishin Najeriya na Cibiyar nazarin akidun musulinci ta kasa da kasa kana da tallafin gwamnatin Kano ne suka shirya taron
Alakar tattalin arziki da zaman lafiya da kuma fatara da talauci na daga cikin batutuwan da Sarkin Kano Malam Muhammadu Sanusi na biyu ya tabo a jawabin sa wurin bude taron
Ya bayyana cewa, nahiyoyin duniya sun rabu kashi 2, wato nahiyar masu Watada data matalauta, inda shekaru 30-40 da suka shude masu wadatar ke samun tsaninin arziki, yayin da kuma fatara ke kara tsanin a yankunan kasashe masu talauci, kamar kasashen yankin sahara
Bisa ga cewar Mai Martaba Sarkin Kano, akwai alaka ta kud da kud tsakanin rashin daidaito ta fuskar tattalin arziki , zamnatakewa da kuma rigingimun siyasa ko akasin haka
“Ba zai yuwu mu raba rashin zaman lafiya da tattauna al’amuran da suka shafi ci gaba da kuma sha’anin fatara da talauci
”
A jawabin sa, shugaban majalisar Dattawa Sanata Bukola Saraki wanda mashawarcin sa kan lamuran tsaro Majo Janar Sale Maina ya wakilta, ya tabbatar da goyon bayan majalisar ga batutuwan da taron zai fito dasu
Kwararru kan lamuran tsaro da manazarta a fannin daga kasashen Burataniya da Amurka da wasu kasashen Afrika ne ke halatar taron da za’a kammala a ranar alhamis din nan

Saurari cikakken Rahoton Mahmud Ibrahim Kwari:


Dubi ra’ayoyi
Yayin da Najeriya ke fama da matsanaciyar matsalar tattalin arziki da sauran nau'ukan karancin kudin shiga, Shugaban Najeriya, wanda a halin yanzu ya ke can yammacin duniya, ya yi kira ga kasashen da aka boye kudin Najeriya da aka sace cikinsu da su taimaka a maido da kudaden
Yayin da Najeriya ke fama da matsalar tattalin arziki al’amarin da ake alakanta shi da wawurar kudin da wasu ‘yan Najeriya su ka yi su ka boye a kasashen waje, Shugaan Najeriya Muhammadu Buhari ya yi kira ga kasashen Turai da Amurka da su taimaka su yi amfani da tasirinmu wajen ganin an maido da wadannan dinbin kudade
Shugaba Buhari, wanda ya je birnin Paris na kasar Faransa don halartar taron zagayowar tunawa da yarjajjeniyar Armistice wadda ta tabbatar da kawo karshen yakin duniya na daya, ya gaya ma al’ummar Najeriya mazauna kasar Faransa cewa da dana bin da kasar ke da shi a halin yanzu ya ke lallabawa alhalin kuwa ga dinbin dukiyar Najeriya wasu mutane ‘yan kalilan sun boye a kasashen waje
A wata takardar bayani, wadda Mai Bai Wa Shugaban Kasa Shawara kan harkokin jarida Femi Adesina ya rattaba wa hannu, Shugaba Buhari ya tabbatar ma ‘yan Najeriya din cewa duk da wannan matsala ta rashin kudi, gwamnatin Najeriya za ta cigaba da mai da hankali kan bangaren ilimi, hanyoyi, lantarki, da kuma sauran ayyuka na gina kasa
Wani mai fashin baki kan al’amuran yau da kullum a Najeriya mai suna Aminu Sule na kungiyar Network for Justice ya ce Buhari ya yi daidai, kuma ya kamata a bi duk wata hanyar kwato wadannan kudaden muddun ba ta saba ma doka ba
Ga dai tsakacin Malam Aminu Sule kan wannan batun
Na fara da tambayarsa yadda ya ke ganin kiran da Shugaba Buhari ya yi cewa duniya ta taimaka a dawo da wannan kudin, sai ya ce:

Dubi ra’ayoyi
Kaito, jahar Filato ta fara murmurewa daga tashin hankalin kwanan baya kenan sai kawai aka samu labarin kashe wasu masu sana'ar sayar da kayan miya su biyu
Wannan ya sake tuna ma al'ummar jahar Filato illar fitina, wacce idan ta tashi kwantar da ita sai an hada da matukar imani da tsoron Allah
A wani cibaya, an kashe wasu mutane biyu a garin Barikin Ladi na jahar Filato, wadda a ‘yan shekarun nan ta shiga sahun jahohin da ke fama da tashe-tashen hankula
Kashe mutanen biyu ya biyo bayan dan kwanciyar hankalin da aka samu, bayan mummunar fitinar da ta tashi kwannan baya, wadda ta yi sanadin asarar rayuka da dama
An kashe mutane biyun, wadanda masu sana’ar sayar da kayan miya ne, ranar Lahadi
Hasali ma, tuni kungiyar ‘yan kayan miya ta jahar Filato ta ce kashe wadannan mambobin na ta biyu da aka yi, wani koma baya ne ga jahar ta Filato, wadda har ta fara murmurewa kafin nan
To sai dai duk da wannan abin takaici na kashe wadannan mutane biyu, har yanzu wasu shugabannin jama’a na kiran da akai zuciya nesa
Mataimakin shugaban kungiyar masu sayar da kayan gini a jahar ta Filato, Garba Ibrahim, ya yi kiran da a yi hakuri a yafe ma juna
Ga dai Zainab Babaji da cikakken rahoton:

Dubi ra’ayoyi
Da alama, aikin binciken da majalisar dokokin Kano ke yi kan zargin karbar na goro daga hannun ‘yan kwangila na dala miliyan biyar a kan gwamnan jihar Abdullahi Umar Ganduje ya samu koma baya, bayan da babbar kotun jihar ta bada umurnin dakatar binciken har sai ta kammala sauraren karar gabanta
Kungiyar lauyoyi masu rajin demokaradiyya a Najeriya wato Lawyers for Sustainable Democracy in Nigeria, ita ce ta shigar da karar a makon jiya, tana mai ikirin cewa majalisar ta karya sassan kundin tsarin mulki tare da yin azababi wajen daukar gabarin wannan aiki na bincikar zargin rashawar dala miliyan biyar daga hannun ‘yan kwamgila
Zaman kotun na ranar Litini karkashin jagorancin Justice A
T Badamasi ya ta’allaka ne a kan tababar fassarar umurni da kotun ta bayar ne wadda ke hani ga majalisar ta dakatar da binciken zuewa lokacin sauraron shari’ar
Ita dai majalisar a baya tace odar kotun ba ta fito karara ta hana aikin binciken ba, a don haka bata fahimtar cewa, a dakatar da aikin binciken faifen bidiyon
Alkalin kotun mai shari’a AT Badamasi ya nanata bukatar dakatar da binciken har sai kotun ta kammala sauraron gundarin shari’ar
To amma a yayin tafka mahawara, lauyan majalisar dokokin Barriter Mohammed Waziri ya fadawa kotu cewa, dama kwamitin bai ci gaba da aikin binciken ba
Barriter Muhammed Zubair dake zaman shugaban kungiyar lauyoyin data gurfanar da majalisar gaban kotun ya bayyana jin dadinsa a kan yanda ba a samu jayayya a kan karar da suka shigarwa kotun a kan dakatar da binciken
Ga dai cikakken rahoton da wakilin mu a Kano Mahmud Ibrahim Kwari ya aiko mana:

Dubi ra’ayoyi
Rahotanni sun bayyana cewa wasu ‘yan kungiyar Boko Haram sun yi shigan burtu inda suka so kai farmaki kan wata makaranta dake Kafin Hausa wajen Bakin Dutse dake yankin na Madagali, to sai dai ‘yan Sakai na maharba sun samu nasarar tarwatsa su
‘Yan bindigan Boko Haram sun kashe fari hula wanda kawo yanzu ba a bayyana irin ta'adin da suka yi ba, koda yake dalibai sun samu nasarar sulalewa
Wani mazaunin yankin yace hare haren sari-ka-noken da ‘yan bindigan suke kaiwa a wasu yankunan Madagali, hakan na hana manoma da dama gudanar da ayyuka a gonakinsu a cikin wannan lokaci
Da yake tabbatar da wannan sabon harin da ‘yan kungiyar Boko Haram suka kai a yankin na Madagali, Mr Adamu Kamale dan majalisar wakilai dake wakiltar Madagali da Michika ya bukaci karin jami' an tsaro domin kare rayuka
Ya zuwa lokacin aiko da wannan rahoto, hukumomin tsaro a jihar Adamawa basu yi karin haske ba game da lamarin, shi ma mai magana da yawun rundunan ‘yan sandan jihar SP Othman Abubakar yace baida cikakken bayani kasancewar ya yi kokarin jin ta bakin jami'in ‘yan Sandan yankin amma hakarsa bata cimma ruwa ba, yayin da a bangaren sojoji kuma suke cewa basa da hurumin magana sai a Abuja
A baya makarantu da dama ne 'yan Boko Haram suka kaiwa hari a jihohin Arewa maso gabas, lamarin da ya yi mummunar tasiri a kan harkokin ilimin yankuna, baicin hasarar rayuka
‎
Ga rahoton wakilin mu Ibrahim Abdulaziz:

Dubi ra’ayoyi
Komitin da gwamnatin jahar Pilato ta kafa domin maida ‘yan gudun hijirar jihar zuwa garuruwansu na asali ya gano cewa fiye da mutane dubu hamsin da tara ne rikicin da ya auku a kananan hukumomi biyar na jihar ya shafa yayinda mutane dubu hamsin da dari biyu da goma sha biyu ke gudun hijira
A watan Yulin wannan shekara ne dai gwamnatin jahar Pilato ta kafa kwamitin don gano wuraren da rikicin ya shafa da zummar maida wadanda ke gudun hijira zuwa mahallansu na asali
Kananan hukumomin da kwamitin yayi nazari a kansu sun hada da Jos ta Arewa, Bassa, Riyom, Barkin Ladi da Bokkos
Shugaban kwamitin Air Vice Marshal, Bala Danbaba mai ritaya yace sun gana da masu ruwa da tsaki, sun zaga wuraren da rikicin ya auku, sun karbi bayanai daga al’ummomin da rikicin ya shafa
Gwamnan jahar Pilato, Simon Lalong yace gwamnatinsa zata yi nazarin rahoton ta kuma fidda wani tsari da zata aiwatar nan bada jimawa ba da zai yi adalci wa kowa
Ga rahoton da wakiliyar mu Zainab Babaji ta aiko mana daga Jos:

Dubi ra’ayoyi
Tsohon mataimakin shugaban Najeriyar, wanda zai yi takarar shugabancin kasar karkashin Jam’iyyar adawa ta PDP, Atiku Abubakar, ya yi korafin cewa an ci zarafinsa saboda irin binciken da aka masa a filin tashin jirage na Abuja
Yayin da zaben 2019 ke ci gaba da karatowa, al’amuran da masu fashin baki ke ganin sun shafa ko kuma ake ganin suna da nasaba da zaben na ta bayyana ta fuskoki da dama
Wani batu na baya-bayan nan da ya auku, wanda ya ja hankulan ‘yan kasar da dama shi ne batun bincikar tsohon mataimakin shugaban kasar, Atiku Abubakar da aka yi a filin tashin jirage na Nnamdi Azikwe a Abuja a jiya Lahadi
Jami’an shige-da fice ne suka binciki Atiku, dan takarar da zai fafata da shugaba Muhammadu Buhari a zaben na badi
Atiku ya dawo ne daga birnin Dubai na kasar Hadaddiyar Daular Larabawa, inda ya sauka a birnin na Abuja
Tsohon mataimakin shugaban Najeriyar, wanda zai yi takarar shugabancin kasar karkashin Jam’iyyar adawa ta PDP, ya yi korafin cewa an ci zarafinsa saboda irin binciken da aka masa
“Na iso birnin Abuja da safiyar yau (Lahadi) inda jami’ai suka bincike ni da zimmar saka ni da ma’aikata na cikin fargaba
” Atiku ya rubuta a shafinsa na Twitter
I arrived to Abuja this morning to a search by agents of the state, aimed at intimidating me and my staff
I am committed to building a Nigeria where no citizen is intimidated by agents of state who are paid to protect them
Together, #LetsGetNigeriaWorkingAgain
Tuni wannan labari ya karade kafafen sada zumunta inda masu suka da yabo suka yi ta muhawara akai
Amma fadar gwamnatin Najeriya ta yi wuf ta mayar da martani, tana mai musanta cewa binciken an yi shi ne da wata manufa
Sai dai ba ta musanta aukuwar lamarin ba
“A duk lokacin da wani jirgi mallakar mutum ko na shata ya iso, kamar yadda dan takarar jam’iyar PDP ya shigo, jami’an shige da fice da na tsaro kan tare su,” su gudanar da bincike akansu
Inji Ministan sufurin jiragen sama, Hadi Sirika
Ya kuma kara da cewa, “an girmama tsohon mataimakin shugaban kasar” daidai yadda mukaminsa yake a Najeriya
“Dole ne a yi irin wannan bincike, kuma an saba yinsu a ko ina a Duniya” Sirika ya kara da cewa


Dubi ra’ayoyi
Hukumomi a Najeriya sun ce sun fara shirin neman Birtaniya ta miko mata tsohuwar ministar mai Diezani Alison-Madueke, domin a tuhume ta kan zargin wawure kudin kasar da ake mata a lokacin tana ofis
Hukumar da ke yaki da masu yi wa tattalin arzikin Najeriya zagon kasa ta EFCC, ta ce ta fara shirin neman Birtaniya ta miko mata tsohuwar Ministar man fetur din kasar Diezani Alison-Madueke
Kamfanin dillancin labaran Najeriya na NAN, ya ruwaito cewa, kakakin hukumar ta EFCC, Mr
Tony Orilade, ya fada mata cewa, hukumar ta gabatar da wani bahasi ga sashen shari’ar kasar inda za ta nemi a mika mata tsohuwar ministar
Ya kara da cewa, dole wannan shiri sai ya bi ta hannun ofishin babban Atoni-Janar din Najeriya, yana mai cewa ba abu ne da hukumar za ta yi gaban kanta ba
“Nan da wasu makwanni masu zuwa, za mu bayyana halin da ake ciki kan wannan batu
” Inji Orilade, kamar yadda NAN ya ruwaito
Madueke ta yi aiki karkashin gwamnatin tsohon shugaban kasa Goodluck Jonathan
An jima ana ta korafe-korafe kan a tiso keyar tsohuwar ministar ta mai, wacce ta tsere zuwa Birtaniya
Ana zarginta da laifin wawure kudaden kasar a lokacin tana ofis
A bara, wata kotun tarayya da ke Legas ta ba da umurnin a mallakawa gwamnatin tarayya Naira biliya 7
6 da aka kwace, wadanda kuma ake zargin ta sata a lokacin tana aiki

Dubi ra’ayoyi
A karon farko gwamnan jihar Taraba Darius Dickson Isiyaku, ya kai ziyara yankin Mambilla, yanki da yayi fama da tashe-tashen hankali a baya
Ita dai ziyarar jajen da gwamnan jihar Taraban ya kai yankin na Mambilla, na zuwa ne a dai-dai lokacin da aka shafe watanni goma sha bakwai da tashe-tashen hankulan, batun da wasu ke dangantawa da siyasa
Ziyarar kwanaki uku da gwamnan ya kai ya gana da sarakuna da iyayen al’umma da ‘yan siyasa da kuma wasu daga cikin mutanen da lamarin ya shafa, ya kuma bukaci al’umomin yankin su hada kai da kuma yafewa juna
Al’ummomin yankin sun yaba da wannan ziyarar, yayin da wasu ke suka
To sai dai kuma tuni aka fara maida martani a ciki da wajen jihar
Gambo Dauda na cibiyar kare hakkin bil adama, ta ‘Centre For Human Rights Advocacy’ ya ce, abin mamaki ne duk da abubuwan da suka yi ta faruwa tun rikicin farko na watan Yunin shekarar 2017, har zuwa na watanin Maris da Afrilu da kuma na watan Mayun wannan shekarar, sai yanzu ne gwamnan jihar ke zuwa ziyarar jaje
Domin karin bayani saurari rahotan Ibrahim Abdul’aziz

Dubi ra’ayoyi
Hukumar ‘yan sanda ta jihar Imo ta kama wasu mutane biyu dauke da bam a garin Orlu, dake yammacin jihar, yayin da ake zargin zasu wani bangaren garin ne domin su tada shi
Da yake bayyanawa Muryar Amurka yadda lamarin ya faru, babban limamin masallacin Orlu, mallam Abubakar Musa, ya ce mutanen biyu sun je bakin masallaci akan babur ganin yawan jama’ar dake gurin yasa suka hau babur dinsu suka tafi
A kan hanyarsu ne jami’an ‘yan sanda suka tare su domin bincikarsu sai daya daga cikin mutanen biyu ya fadawa ‘yan sandan cewa shi jami’in soja ne, inda nan take suka nemi katin shaidar aiki, amma babu
Lokacin da ‘yan sandan suka karbi jakar dake hannu guda daga cikin mutanen biyu, nan take suka gano cewa bam ne
Da yake tabbatar da faruwar lamarin kwamishinan ‘yan sandan jihar Mallam Dasuki Galadanci, ya ce yanzu haka sun mika bam din gas ashen dake warware bama-bamai domin gano abubuwan da aka hada bam da shi
Haka kuma hukumar ‘yan sandan jihar Imo na gudanar da bincike domin gano daga inda aka hada bam din da kuma masu hannu a wannan lamarin
Domin cikakken bayani saurari rahotan Alphonsus Okoroigwe

Dubi ra’ayoyi
A wani cigaba a fagen yaki da 'yan ta'addan Boko Haram, runduanr sojin Najeriya ta ce ta aika da wasu 'yan kungiyar Bako Haram da dama zuwa lahira
Hedkwatar Rundunar Sojojin saman Najeriya ta ce jiragen yakinta sun kashe mayakan Boko Haram masu yawan gaske a arewacin jihar Borno
Kakakin rundunar, Air Commodore Ibikunle Daramola, ya ce sun sami bayannan sirri cewa mayakan Boko Haram sun yo Kaura daga yankin tafkin Chadi inda suka kafa wani sabon sansani a wajajen yankin Talala, Ajigin da Buk
Saboda haka sai aka sake tura wasu kuramen jiragen leken asiri don kara tantancewa da kuma tabbatar da yawan mayakan, wadanda suka yi gidaje karkashin duhuwar bishiyoyin da ke yankin a Talala, nan take kuma Jiragen yakin sojojin saman Najeriyar dake karkashin rundunar Operation Lafiya Dole suka tunkari wurin Kuma suka rugurguza sansanin, aka kashe yan ta'addan masu yawan gaske
Ga wakilinmu a Abuja Hassan Maina Kaina da cikakken rahoton:

Dubi ra’ayoyi
kamar yadda 'yan siyasa su ka saba yi, a najeriya, 'yan takarar da su ke ganin ba a masu adalci ba, na ta canza sheka daga wannan jam'iyyar zuwa waccan
Bisa ga dukkan alamu kananan jam’iyu a Najeriya sun soma samun tagomashi a wannan karon ganin yadda mafusatan 'ya'yan manyan jam’iyu a Najeriya irinsu APC da PDP ke rige-rigen komawa wasu sabbin jam’iyu domin hakarsu ta cimma ruwa, kuma wannan ma ko na zuwa ne yayin da yawan jam’iyyu a kasar ke tasamma 91
Na baya bayan nan shine irin yadda wasu manyan yan siyasa a jihohin Adamawa da Taraba suka sauya sheka zuwa irin wadannan sabbin jam’iyun domin tsayawa takara
Dr Daniel Shaga Ismail,wani tsohon dan siyasa a Adamawa da kuma ya sha takarar kujerar gwamna, ya bayyana dalilansa na komawa daya daga cikin irin wadannan sabbin jam’iyun, wato sabuwar jam’iyyar All Blending Party (ABP
)
Shima wani dan takarar a inuwar Social Democratic Party, SDP,Chief Emmanuel Bello, ya ce sun kimtsa tsaf domin fuskantar manyan jam’iyun
Ga wakilinmu Ibrahim Abdul'aziz da cikakken rahoton:


Dubi ra’ayoyi
Tsarin da kasar ke bi shi ne, ‘yan kasar da Birtaniya ta mulka wadanda suka taba zama a kasar har na tsawon shekaru biyar ne kadai za su iya shiga rundunar sojin kasar
Gwamnatin Birtaniya ta sanar da cewa daga yanzu ta bude kofar daukan sojoji aiki daga kasashen da ta mulka
Sakataren tsaron Birtaniya, Gavin Williamson ne ya bayyana haka yayin wani taro da aka yi a yankin Salisbury
Wannan sanarawa ta fito ne a daidai lokacin da Yarima Charles ke ziyarar wasu kasashen yammacin Afirka ciki har da Najeriya
'Yan Najeriya da dama sun soki wannan mataki yayin da wasu ke yabawa
Tsarin da kasar ke bi shi ne, ‘yan kasar da Birtaniya ta mulka wadanda suka taba zama a Birtaniya har na tsawon shekaru biyar ne kadai za su iya shiga rundunar sojin kasar
Amma a wani mataki na kokarin daukan karin dakaru maza da mata a bangarorin sojin kasa da sama da na ruwa, ma’aikatar tsaron kasar ta soke wannan tsari
Hakan na nufin 'yan kasar Birtaniyan ta raina kamar su Najeriya, Kenya, India da Australia za su iya shiga aikin soji a Birtaniya
Wani rahoto da aka fitar a farkon shekarar nan, ya nuna cewa dakarun kasar ta Birtaniya sun gaza da sojoji 8,200






Dubi ra’ayoyi
Bayanai sun yi nuni da cewa maharan sun bude wuta akan motocin wasu matafiya sannan suka kona dogayen motoci da ke dauke da kayan abinci, kamar yadda shaidu suka bayyana
Wasu ‘yan bindiga da ake zargin ‘yan Boko Haram ne, sun kai wa wasu matafiya harin kwantan-bauna a babbar hanyar jihar Borno da ke arewa maso gabashin Najeriya, inda mutane da dama suka rasa rayukansu wasu kuma suka jikkata, a cewar jaridar Daily Trust
Jaridar ta ruwaito wani sojin sa-kai da aka fi sani da “Civilian JTF” wanda ya ce an kai wa matafiyan hari ne a tsakanin yankin da ake kira Longomani da Musini a kusa da garin Ngala da misalin karfe 5:30 na yamman jiya Alhamis
Bayanai sun yi nuni da cewa maharan sun bude wuta akan motocin wasu matafiya sannan suka kona dogayen motoci da ke dauke da kayan abinci, kamar yadda majiyar ta Civilian JTF ta fadawa jaridar Daily Trust ta wayar talho
A cewar majiyar, da yawa daga cikin fasinjojin sun mutu sannan wasu da dama sun arce cikin daji domin neman mafaka
Dubi ra’ayoyi
Dakarun sojin Najeriya sun fafutuki 'yan ta'addar kungiyar Boko Haram, da safiyar yau Alhamis
A jiya ne mayakan Boko Haram sukai yunkurin kai hari a sansanin sojojin Najeriya, dake Katarko a karamar hukumar Gujba dake jihar Yobe, al'amarin da ya haddasa fargaba a zukatan jama'ar jihar
Shelkwatar sojin kasa a Abuja, ta fidda sanarwa inda tace dakarunta na bataliya ta 120, dake karkashin rundunar Operation Lafiya Dole dake yaki da Boko Haram a Arewa maso gabas sun fafutukesu
Kakakin shelkwatar sojojin kasar Birgediya Janaral Texas Chukwu, cikin wata sanarwa da ya fitar dazu-dazunnan, ya ce mayakan na Boko Haram sun gamu da fushin dakarun sojin kasar, da suka koresu suka ranta a na kare, kana aka bisu cikin dajin don kamo su
Yazuwa yanzu sojojin sun maido da kwanciyar hankali da lumana a yankin, harma an shiga sassaita al'amura, don haka ana kira ga jama'ar jihar Yobe, dasu ci gaba da harkokinsu na yau da kullum, sai dai sanarwar batace komi kan hasarar da aka samu a bangarorin biyu ba

Dubi ra’ayoyi
Tsofaffin sojojin Najeriya sun gudanar da wani taron karawa juna sani, don kyautata dangantakar su da fararen hula
Kungiyar tsofofin sojin Najeriya ta gudanar da taron karfafa gwiwa ga mambobinta, ta yadda zasu yi rayuwa mai ma’ana da samun karbuwa a tsakanin al’umma, don bada tasu gudunmmawar wajen ci gaban kasa
Taron wanda ya tattaro kan shuwagabanni da magatakardan kungiyar daga jihohi talatin da shida da birnin tarayya Abuja, sun sami karuwa kan yadda zasu inganta ma’amalarsu da fararen hula da naman hanyoyin dogaro da kansu
Manjo Gabriel Ad’ofikwu wanda ya wakilci shugaban kungiyar tsofofin sojojin na kasa, Birgediya Janar Adakole Jones Akpa, ya fara ne da cewa kowa nada hakkin kula da tsofofin sojojin
Wakiliyar sashen Hausa na Muryar Amurka, Zainab Babaji ta aiko muna a wannan rahoton daga jihar Plateau

Dubi ra’ayoyi
“Tun da ya (karin albashi) shafi ma’aikata na gwamnati da na kamfanoni, su kamfanoni akan abubuwan da suke yi ne sukan kara farashin kayayyakinsu domin su samu kudaden da za su karawa ma’aikatansu
” Inji masanin tattalin arziki Yusha’u Aliyu
Masana tattalin arziki a Najeriya na nuna fargaba kan yadda karin albashi zai shafi farashin kayayyaki a kasar
A ranar Talatar da ta gabata, hadakar kungiyoyin kwadago da gwamnati suka amince da karin albashi mafi karanci daga dubu N18 zuwa N30
“Tun da ya shafi ma’aikata na gwamnati da na kamfanoni, su kamfanoni akan abubuwan da suke yi ne sukan kara farashin kayayyakinsu domin s samu kudaden da za su karawa ma’aikatansu
” Inji masanin tattalin arziki Yusha’u Aliyu
Ya kara da cewa, a matsayinsu na masana a fannin tattalin arziki, Aliyu ya ce “amma kuma ba zai yi wu a hana karin ba, domin doka ce ta ce a yi shi
”
Aliyu ya kuma ce lokaci da ya kamata a yi karin albashi ba a samu damar yin hakan ba, wanda a lokacin ne ‘yan Najeriya suka fi bukatars shi
“Idan ka duba hauhawan farashin da ya shigowa tattalin arziki na shekara hudu da suka wuce tun 2015 lokacin da ya kamata a yi karin albashin ba a yi ba
”
Saurari cikakkiyar hirar da wakilinmu Nasiru Adamu El-Hikaya ya yi da masanin tattalin arziki Malam Yusha'u Aliyu:






Dubi ra’ayoyi
Gwamnan Jijhar Neja Abubakar Sani Bello yace yana nazari akan sabon tsarin albashi na naira dubu 30 da aka cimma yarjejeniya a tsakanin kungiyar kwadagon Nigeria da kuma gwamnatin Kasar,
A hira da manema Labarai a harabar majalisar dokokin jihar, gwamna Abubakar sani Bello yace abinda zasu iya yi shine zasu biya domin aikin gwamnati yana da yawa
Yace akwai ayyukan ci gaban sauran Jama ‘a kamar samar da ruwa, asibiti da dai sauransu
Yace dangane da batun karin albashi jihar Naija ta riga ta tsaida wannan shawarar tana jira ne kawai taji matsayin gwamnatin tarayya kafin ta fara aiwatarwa
Gwamna Abubakar Sani Bello wanda yake magana bayan ya mika kasafin kudin shekara ta 2019 na sama da Naira Milyan Dubu 159 a gaban Majalisar Jihar, yace yana da kwarin guiwar cewa zasu samu kudadaen da suka kiyasta zasu samu a shekara mai zuwa
Sai dai shugaban marassa rinjaye a majalisar Jihar Bello Agwara ya nuna rashin gamsuwa da yadda aka aiwatar da kasafin kudin shekara ta 2018
Saurari cikakken rahoton Mustapha Nasiru Batsari:

Dubi ra’ayoyi
Hankalin 'yan Najeriya ya kwanta bayan da cikinsu ya duri ruwa saboda barazanar yajin aiki da kungiyar kwadago ta NLC ta yi amma kuma aka dace, gwamnatin tarayya da kuma kungiyar ta NLC su ka cimma jituwa
Ana ‘yan sa’o’i kungiyar kwadago ta fara zanga-zanga a fadin Najeriya saboda abin da kungiyar kwadagon ta kira rashin aiwatar da yarjajjeniyar biyan Naira dubu 30 a matsayin albashi mafi kankanta a Najeriya, kungiyar kwadagon ta NLC da gwamnatin Najeriya sun cimma amincewa da Naira dubu 30 (N30,000) a matsayin albashi mafi kankanta a Najeriya kamar yadda kungiyar ta NLC ta bukaci a yi
Cimma wannan jituwar ya biyo bayan tattaunawa mai sarkakkiya da kuma daukar lokaci ne da aka yi tsakanin bangarorin biyu, abin da ya kai ga nasarar kawar da barazanar fara yajin aikin daga yau Talata
Tuni jami’in yada labaran kungiyar ta NLC komred ya tabbatar ma wakilinmu ta wayar tarho cewa, ba za a tsaya nan ba, za a tura ma Shugaba Nuhammadu Buhari yarjajjeniyar da aka cimma din don shi kuma ya tura ma Majalisar Dokokin Tarayyar najeriya, wadda ita kuma za ta rattaba hannu don ta tabbata a hukumance

Ga dai wakilinmu a Abuja, Nasiru Adamu Elhikaya da cikakken rahoton:


Dubi ra’ayoyi
A wani al'amari mai nuni da sarkakkiya, da kuma girman laifin da ake tuhumar mutanen 19 nan da ake zargi kashe Janar Idriss Alkali (murabus), kotun da ke shari'ar laifin a Jos ta ba da umurnin a cigaba da tsare su, babu bale, har sai ranar da za a cigaba da sauraren karar wato 10 ga watan 12
‘Yan kwanaki bayan jana’izar Janar Idriss Alkali, babbar kotu ta biyar da ke Jos, babban birnin jahar Filato, ta ba da umurnin a cigaba da tsare mutane 19 da ake zargi da hannu a kisan gillar da aka yi ma tsohon janar din tare kuma da kokarin bad da sawu

Alkalin kotun, Mai Shari’a Daniel Longji, ya kuma dage sauraron karar zuwa ranar 10 ga watan Disamba, lokacin da za a cigaba zaman sauraren wannan shari’a mai cike da abubuwan tayar da hankali, da kuma nuni da irin matsalar tsaron da Najeriya ke fama da ita
Rundunar ‘yan sandan jahar Filato ce ta maka mutane 19 din, ciki har da wata wace, wadanda ake zargi da hada baki a aikata ta’asa, da mallakar bindigogi da sauran muggan makamai na bisa ka’ida ba, uwa uba – da aikata kisan gilla ma Janar Idriss Alkali (murabus)
Ga wakiliyarmu ta Jos, Zainab Babaji, da cikakken rahoton:

Dubi ra’ayoyi
Ganin yadda masu yinkurin haddasa fitina tsakanin mabambantan al'ummomi a Najeriya ke ta kokarin harzuka jama'a ta hanyoyi daban daban, ciki har da kashe-kashe, Rundunar sojin Najeriya ta sha alwasin ganin bayan irin wadannan mutane, a ko ina su ke kuwa
Yayin da Najeriya ke fama da karuwar nau’ukan matsalolin tsaro da ke barazana ga zaman lafiya da kwanciyar hankali mabambantan al’ummomi, Babban Hafsan Sojin Najeriya, Laftana-Janar Tukur Yusuf Buratai, ya ce za a sake fasalin matakan tsaron Najeriya ta yadda za a iya dakile irin wadannan fituntunin idan sun taso
Janar Buratai ya ce Rundunar Sojin Najeriya ba za ta lamunta da yadda wasu ‘yan tsagare ke yawan sace-sacen jama’a, ciki har da shugabannin al’ummomi, su na kashewa da zummar tayar da fitina ko kuma wani dalili ba
Janar Buratai ya yi wannan kashedin ne lokacin da gwamnan jahar Filato, Barrister Simon Lalong ya je yin ta’aziyyar rashin Manjo-Janar Idriss Alkali, wanda wasu ‘yan tsagerun yankin Dura Du da ke jahar Filato su ka mar kisan gilla
Janar Buratai ya bayyana cewa daga cikin motocin da aka zakulo daga cikin wani kududdufin da ke Dura Du yayin binciken, akwai ma wadda tun a 2013 aka jefa ta
Ya ce ba a gudanar da bincike kan matar da aka jefa tun a 2013 din a lokacin da abin ya faru ba har maganar ta shiririce
Ya ce wannan wata manuniya ce ta irin gazawar da bangaren tsaro ya yi
Ya ce kisan Janar Idriss ya sa bangaren tsaron Najeriya ya farga matuka

Dubi ra’ayoyi
Gwamnatin najeriya da kungiyoyin kwadagon kasar sun cimma yarjejeniyar amincewa da mafi karancin albashi na Naira dubu talatin, lamarin da ya kai ga tada jijiyoyin wuya tsakanin bangaren ma’aikatan da hukumomin Najeriya
Bangarorin da suka tabbatar da wannan yarjejeniya a kan mafi karancin albashin, sun hada ne da jami’an gwamnatin Najeriya da wakilan gwamnonin jihohi da kuma wakilan ‘yan kwadago, wanda suka yi aiki karkashin kwamiti daya mai alhakin fitar da matsaya a kan albashin ma’aikatan Najeriya
An samu nasarar cimma yarjejeniyar bayan doguwar muharawa tsakanin sassan uku da hakan ya dakatar da fara yajin aiki a talatar nan
Jami’in labarun kungiyar kwadago ta ULC Komred Nasiru Kabir ya shaidawa ma na ta zantawar wayar tarho cewa za a mika yarjejeniyar da a ka rantabawa hannu ga shugaban kasa Muhammadu Buhari da zai turawa majalisa tayi mahawara akai kana ya sanya hannu akai ta zama doka
Gabanin wannan matsaya, mutane da yawa sun tanadi abinci da shake motocin su da fetur don gudun cikas din da za a samu in an auka yajin aikin
Ga dai hirar da wakilin mu Nasiru Adamu El Hikaya ya yi da Komred Nasiru Kabir:

Dubi ra’ayoyi
Babbar Kotun Kano ta umarci majalisar dokoki ta jihar ta dakata da binciken zargin rashawar Dala miliyan biyar akan gwamna Abdullahi Umar Ganduje, har sai ta saurari karar da wasu lauyoyi suka shigar gaban ta
sai dai majalisar tace ba ta kai ga samun wannan umarni ba
Wata kungiyar lauyoyi mai rajin wanzar da tsarin mulkin demokaradiyya a Najeriya wato Lawyers for Sustainable Democracy in Nigeria itace ta shigar da kara gaban babbar kotun Kano tana kalubalantar majalisar game da wannan batu
Baya ga majalisar dokokin, kungiyar lauyoyin ta shigar da kara ga Atoni Janar kuma kwamishinan shari’a na Kano kana da shugaban kwamitin da majalisar dokokin ta kafa na bincikar wannan batu na rashawa a kan gwamnan Kano
Barrister Mohammed Ma’aruf shine lauyan dake bada kariya ga gwamna Ganduje a gaban kwamitin bincike na majalisar
Ko me wadannan lauyoyin rajin demokaradiyya ke muradin cimmawa har suka tafi kotu? Barrister Zubair ya bada karin haske akai
Sai dai duk da haka majalisar dokokin ta ce bata da masaniyar wannan kara a hukumance
Hon Baffa Babba DanAgundi shine shugaban kwamitin binciken da majalisar keyi
A baya dai yau ne talata majalisar dokokin ta Kano ta tsara fara aikin tantance faifen bidiyon zargin rashawar dala miliyan 5 akan gwamna Ganduje daga hannun ‘yan kwangila
Ga rahoton Mahmud Ibrahim Kwari a kan wannan batu:

Dubi ra’ayoyi
A gobe Talata kungiyoyin ke shirin shiga yajin aikin na sai yadda hali ya yi, a wani mataki na nuna rashin jin dadinsu kan kin amincewa da gwamnati ta yi na biyan N30,000
00 a matsayin albashi mafi karanci
Rahotanni daga Najeriya na cewa gwamnatin tarayya tana wata ganawa cikin sirri da wakilan kungiyoyin kwadago, a wani yunkuri na kaucewa shiga yajin aiki a gobe Talata
Kungiyoyin na kwadago sun sha alwashin shiga yajin aikin idan har ba a fara biyan ma’aikata N30, 000
00 a matsayin albashi mafi karanci
A baya, wakilan hadakar kungiyoyin kwadago da na ‘yan kasuwa a Najeriya sun kauracewa wani taro da gwamnatin tarayya ta kira domin kaucewa yajin aikin da kungiyoyin ke shirin yi, kamar yadda jaridun kasar suka ruwaito
A farkon makon da ya gabata, kungiyar Gwamnoni ta yi tayin biyan N24,500
00 amma kungiyoyin na kwadago suka ki amincewa
Masu lura da al’amura da fashin baki a fannin tattalin arziki, sun nuna fargabar cewa yajin aikin zai iya yin mummunan tasiri akan tattalin arzikin kasar
Ma’aikata a Najeriya na karbar N18,000
00 a matsayin albashi mafi karanci, albashin da rahotanni ke cewa wasu jihohin ma ba sa iya biya
Dubi ra’ayoyi
Hukumar ‘yan sandan jahar Filato ta sha alwashin gurfanar da mutane 19 da take zargi da kisan tsohon daraktan gudanarwa a helkwatar sojin Najeriya, janar Idris Alkali mai ritaya, a gaban kotu
Da yake gabatar da wadanda aka kaman ga manema labarai, kakakin rundunar ‘yan sandan jahar Filato, Mathias Tyopev, ya ce 13 daga cikinsu ana zarginsu ne da hannu dumu-dumu kan kisan janar din, yayin da wassunsu sun gani ko sun ji abin da ya faru amma suka ki kai rahoto wa jami’an tsaro
Jami’in ‘yan sandan ya ce shida daga cikinsu wadanda suka hada da sarakunan gargajiyan yankin guda biyu, sun kawo kansu ne wa ‘yan sanda bayan an bayyanasu a matsayin wadanda ake nema ruwa a jallo, yayin da ya ce suna kan neman mutane biyu da suma ke da hannu kan kisan janar Alkali
Lauya dake Magana da yawun al’ummar yankin da aka ce an sami gawar janar din, Barista Godfree Mathew, ya ce sun gamsu da matakin da hukumar ‘yan sandan ta dauka na gurfanar da wadanda ake zargin a gaban kuliya
A ranar asabar da ta gabata ne aka binne gawar janar Idris Alkali mai ritaya a Abuja
Domin karin bayani saurari rahotan Zainab Babaji

Dubi ra’ayoyi
Yayin da hukumar zabe a Najeriya, INEC ke rufe karbar sunayen yan takara da jam’iyu suka mika mata, har yanzu da alamun da sauran rina a kaba a jam’iyar APC, inda a jihohin Adamawa da Taraba ake kai ruwa rana game da batun yan takarar gwamna na jam’iyar
Yanzu haka ma tuni aka shigar da karar gwamnan jihar Adamawa a gaban kotu bisa zargin bashi da takardun kammala makarantar sakandare, batun da ya bude wani shafi a dambarwar siyasar jihar
Koda yake kawo yanzu sunan gwamnan jihar Adamawan ne Sanata Muhammadu Umaru Jibrilla Bindo, jam’iyar ta APC taka mikawa hukumar zabe, INEC, don gudun kurewar lokaci, da alamun da sauran rina a kaba, biyo bayan garzayawan da wata kungiya ta Global Integrity Crusade, ta yi zuwa kotu game da batun takardun gwamnan, yayin da daya bangaren suma sauran yan takarar da suka tsaya da gwamnan ke cewa ba zata sabu ba wai bindiga a ruwa
Tuni ma Dakta Mahmud Halilu Ahmad, wato Modi, dake cikin yan takarar ya rubutawa uwar jam’iyar APC wasikar ankararwa dangane da wannan badakalar da ake zargin gwamnan
Suma dai yan kungiyar Black-Cap dake tare da bangaren Mallam Nuhu Ribadu, har jerin gwano suka yi zuwa Majalisar Dokokin jihar na neman a gudanar da bincike
To wai ko me gwamnan jihar Adamawan ke cewa game da wannan batu? Kwamared Ahmad Sajo shine kwamishinan yada labarum jihar yace, su ko a gyalensu
Kamar Adamawa a makwabciyar tama wato jihar Taraba, ana ci gaba da kai ruwa rana a tsakanin wasu yan takarar gwamnan da kuma wanda tun farko aka ayyana cewa shi ya lashe zaben fidda gwanin Sani Abubakar Danladi, wanda kuma yanzu an zura ido aga yadda zata kaya
Domin karin bayani saurari rahotan Ibrahim Abdul’aziz

Dubi ra’ayoyi
Kungiyar kwadagon Najeriya NLC ta sanya ma’aikata a shirin tafiya yajin aiki a Talatar nan matukar zuwa karshen wunin yau Litinin gwamnatin Najeriya ba ta cimma matsayar karin mafi karancin albashi Naira dubu 30 ba
Wannan mataki ya biyo bayan rashin cimma matsaya tsakanin wakilan kungiyar kwadagon da gwamnatin Najeriya, da ta kafe kan karin Naira dubu 4500 wato kudin su kai Naira dubu 22,500 daga dubu 18
Jami’in kungiyar kwadagon Komrad Nuhu Toro, ya ce matukar ba Naira dubu 30 a ka kai mafi karancin albashin ba, yajin aiki mai tsanani na nan tafe
Rahotanni sun baiyana cewa sakataren gwamnatin Najeriya Boss Mustapha, na baiyana cewa zuwa Litinin din nan za a kammala rahoto tsakanin sassa uku na yarjejeniyar don tsayar da mafi karancin albashin
Saleh Bakoro Damaturu, talaka ne a arewacin Najeriya da ke fargabar yajin aikin ka iya kawo cikas ga masu karamin karfi
In za a tuna a kwanakin baya kungiyar kwadagon ta gudanar zanga-zangar gargadi don matsawa gwamnati lamba ta kara albashi
Domin karin bayani saurari rahotan Saleh Shehu Ashaka

Dubi ra’ayoyi
Tsohon alkalin babbar kotun tarayya ta Abuja, Lawal Hassan Gummi, ya caccaki ‘yan siyasar Najeriya kan wasu halaye da ya ce suna gurgunta tafiyar dimokaradiyya a kasar, tare da shafar ayyukan bangaren Shari’a
Da yake gabatar da lacca mai taken ‘Kalu-balen Dimokaradiyya ga bangaren Shari’a a Najeriya
Mai Shari’a Gummi, ya ce “matsalar kan fara ne tun daga matakin jam’iyyun siyasa, inda ake dora ‘yan takara ba bisa ka’ida ba, ba kuma tare da bin ka’idodin dimokaradiyya ba, sai dai bisa bukatun wasu daidaikun jama’a
”
“Lamarin ko haka yake tun daga matakin mazabu har ya zuwa na tarayya, inda daga karshe al’amuran duka kan tattaru su dawo kan bangaren shari’a, domin kuwa mutane da dama da ke ganin a zalunce su, zasu garzaya kotuna domin neman adalci”
“Daga bisani kuma, zaka ga wasu manyan masu gidaje suna barazana da katsalandan ga kotuna, lamarin da ke kawo tarnaki ga samar da adalci”
Mai Shari’a Gummi ya zayyano misalai da dama akan yadda jam’iyyu da ‘yan siyasa suke yin karan tsaye ga tanade-tanaden tsarin mulki da ka’idodin dimokaradiyya, lamarin da ya ce ya gurgunta ci gaban kasar a dimokaradiyyance
Ya kara da cewa har kawo yanzu ‘yan siyasa a Najeriya basu dauki darasi ba akan matsalolin da suka haifar da kifewar jamhuriya ta daya da ta biyu a can baya ba, inda kuma ya dora alhakin ga dukkan gwamnatocin da suka gabata, ciki kuwa har da gwamnati mai ci yanzu ta shugaba Buhari, duk kuwa da alkawarin da ta yi na kawo canji
Babban bako a taron, kuma mataimakin shugaban kasa Farfesa Yemi Osinbajo, ya jinjinawa basaraken akan laccar wacce ya ce ta zo daidai lokaci, haka kuma ta tabo muhimman al’amura a Najeriya da ya zama wajibi a sake lale a kan su, duk da yake ya musanta wani sashe na laccar

Ya ce “ban amince da ra’ayin babban joji ba na cewa har kawo wannan gwamnati ba abin da ya canja dangane da matsaloli da ake fuskanta
”
“Kowa ya shaida irin sauyin da aka samu a dangantaka tsakanin bangaren gwamnati ta Majalisar Dokoki, haka kuma sam gwamnati mai ci yanzu ba ta yin katsalandan ga ayukan majalisa da na bangaren shari’a”
To ko ma dai minene, in ji gwamnan jihar Sokoto Aminu Waziri Tambuwal, da akwai abubuwan lura a laccar
ya ce “dukkan batutuwan da laccar ta bijiro da su, sun tattaru ne akan sha’anin kyakkyawan shugabanci, kuma wajibi ne kowa ya ba da tashi himma da kwazo domin tabbatar da kyakkyawan shugabanci, tun daga kafa jam’iyyun siyasa, da nada mukamai, da bin ka’ida wajen ba da kwangiloli da dai sauransu”
Shi ko mai alfarma Sarkin Musulmi Sa’ad Abubakar, jaddadawa yayi akan muhimmancin adalci ga ci gaban kasa
ya ce “ba wani ci gaba da za’a samu a cikin kowace al’umma muddin ba zama lafiya da walwala, haka kuma ba za’a taba samun zama lafiya da kwanciyar hankali ba idan babu adalci”
A taron na bana, kungiyar ta tsofaffin daliban ta Kwalejin Barewa, ta karrama wasu daga cikin manyan membobinta, da suka hada da Sir Abubakar Tafawa Balewa, Sir Ahmadu Bello Sardauna, Malam Aminu Kano, General Murtala Muhammad da Sarkin Musulmi Ibrahim Dasuki da sauran wasu muhimman mutane a Najeriya

Domin cikakken bayani saurari rahotan Murtala Faruk Sanyinna

Dubi ra’ayoyi
Yayin da ake cigaba da farautar wasu da ake zargi da hannu a sacewa da kuma kisan Janar Idiris Alkali (murabus) a wani kauyen jahar Filato, an gano tare kuma da yin jana'aiza ma gawarsa a Abuja, babban birnin Tarayyar Najeriya
A jana'izar marigayin da aka yi a Babban Masallacin kasa da ke Abuja, dumbin Jama'a ne suka halarta daga ciki da wajen birnin
Janar Alkali, wanda ya bar Abuja zuwa Bauchi, wasu yan ina da kisa ne suka halaka shi a Dura Du da ke yankin karamar hukumar Jos ta kudu a jihar Filato
Sun yi wani kabari mara zurfi su ka binne shi ciki, kafin daga bisani suka cire gawar suka jefa ta a rijiya
Sojojin Runduna ta uku sun kaddamar da binciken kwakwaf inda aka gani gawar cikin Rijiyar
Sanata Mohammed Hassa da ke wakiltar shiyyar Patiskum a Jihar Yobe inda Janar Alkalin ya fito ya nemi gwamnatin tarayya ta kaddamar da bincike don gano Wadanda suka tafka wannan aika-aika a hukunta su
Yace Yankin Jos yanzu ya zame wuri Mai hadarin gaske ga matafiya da suka fito ko suka nufi jihohin dake Arewa maso gabas Al'amarin da ya sa dole Suke zagayawa ta Kaduna-Kano yayin tafiye tafiye su
Shi ma Mallam Ibrahim musa Wanda ya ce kashe Janar Alkali babbar hasara ce ga baki dayan Najeriya, don haka akwai bukatar a hukunta duk masu hanu cikin wannan ta'addanci don ya zame aya ga wasu tsageru na gaba
Ga wakilinmu Hassan Maina Kaina da cikakken rahoton:


Dubi ra’ayoyi
Kamar yadda al'amarin ya ke a wasu jahohin Najeriya, jahohin Adamawa da Taraba na fama da matsalar sace mutane don nemar kudin fansa
Kamar yadda alkalumma ke nunawa ko a kasa da mako guda masu garkuwan sun yi tu'annuti da dama a jihohin Adamawa da Taraba inda suka sace wasu malaman jami'ar kimiyya da fasaha ta Modibbo Adama dake Yola, da wani dagaci a yankin Maiha da kuma a won gaba da suka yi da wasu mutum hudu a garin Munkin ciki harda Sarkin Fulanin Zing dake jihar Taraba
To sai dai kuma, yayin da Jama'an jihohin biyu ke cikin zulumi da fargaba su kuwa hukumomin tsaro cewa suke suna nasu kokari, kamar yadda kakakin rundunan yan sandan jihar Adamawa SP Othman Abubakar yayi karin haske
Su dai yan garkuwan kan bayyana kudaden da za'a basu kafin su sako wanda suka sace, yayin da a wasu lokutan yakan zo da karar kwana, batun da ake dangantawa da karancin jami'an tsaro
Ga dai wakilinmu Ibrahim Abdul'aziz da cikakken rahoton:

Dubi ra’ayoyi
Alkalin ya ce ya ba da wannan umurnin ne saboda a kaucewa mummunan tasirin da yajin aikin zai yi akan tattalin arzikin Najeriya, wanda aka shirya za a fara a ranar 6 ga watan Nuwamba
Wata kotu a Abuja, babban birnin Najeriya, ta ba da umurnin cewa kungiyar kwadagon kasar ta dakatar da yajin aikin take shirin shiga
A mako mai zuwa gamayyar kungiyoyin kwadagon kasar ke shirin shiga yajin aikin na gama-gari idan har ba a fara biyan ma’aikata N30,000
00 ba a matsayin albashi mafi karanci
A yau Juma’a alkalin kotun ma’aikata, Justice Sanusi Kado, ya ba da umurnin a cewar jaridar yanar gizo ta Premium Times, bayan da gwamnatin tarayya ta shigar da kara
Alkalin ya ce ya ba da wannan umurnin ne saboda irin mummunan tasirin da yajin aikin ka yi akan tattalin arzikin Najeriya, wanda aka shirya za a fara a ranar 6 ga watan Nuwamba
Kungiyar kwadagon tana so ne a fara biyan ma'aikatan N30,000
00 karkashin wata yarjejeniya da ta ce an cimma a tsakaninta da gwamnatin da bangaren ma’aikatu da kamfanoni masu zaman kansu
A lokacin hada wannan rahoto, kungiyoyin kwadago na NLC da TUC ba su ce uffan ba
A farkon makon nan kungiyar Gwamnonin Najeriya ta ce za ta biya N22,500
00 tayin da kungiyoyi kwadagon suka ki amincewa da shi ba
It kuwa gwamnatin tarayya ta hakikance cewa N24,000
00 za ta biya




Dubi ra’ayoyi
“Kowa ya riga ya san cewa gwamna gogaggen ma’aikaci ne saboda haka ba zai yi irin wannan kuskuren na a zo a ce har za a ba shi cin hanci ko kuma na goro ba
” Inji Malam Garba, yayin wata ganawa da ya yi da manema labarai bayan da gabatar da takardun bahasinsu ga kwamitin
A yau kwamitin da majalisar dokokin jihar Kano ta kafa domin bincikar zargin karbar rashawa da ake yi wa gwamna Abdullahi Umar Ganduje, ya yi zamansa na biyu inda aka gayyaci gwamnan da ya bayyana a gaban kwamitin
Sai dai Ganduje bai halarci zaman na yau Juma’a ba, amma ya tura kwamishinan labaran gwamnatin Kano, Malam Muhammadu Garba
“Kowa ya riga ya san cewa gwamna gogaggen ma’aikaci ne, saboda haka, ba zai yi irin wannan kuskuren na a zo a ce har za a ba shi cin hanci ko kuma na goro ba
” Inji Malam Garba, yayin wata ganawa da ya yi da manema labarai, bayan da gabatar da takardun bahasinsu ga kwamitin
Ya kara da cewa, “duk abin da majalisar za ta yi domin ta tabbatar da gaskiya, ina mai tabbatar maka da cewa gwamnati na tare da majalisa
”
Shugaban kwamitin, Hon
Babba Bappa Dan Agundi, ya ce babu dama su yi tambayoyin neman karin haske ga wakilin gwamnan tun da shi Gandujen bai samu halartar zaman ba amma ya ce za su yi dubi kan hoton bidiyon
“Za mu duba wannan bidiyo da aka bayar ranar Talata, za mu yi hakan da lauyan Ja'afar Ja'afar da na mai girma gwamna” da kuma kwararru da za su iya tantance sahihancin wannan bidiyo
Wakilin Muryar Amurka Mahmud Ibrahim Kwari, ya ce a jiya Alhamis wani sabon bidiyo ya sake fita kan zargin karbar rashawar, amma kuma Ja'afar ya nesanta kan shi da wannan bidiyo na baya-bayan nan
Saurari cikakken rahoton Mahmud Ibrahim Kwari:


Dubi ra’ayoyi
Wannan shi ne karo na biyu da girgizar kasar ke aukuwa a birnin na Abuja
A farkon watan Satumba an samu makamancin hakan a unguwar Mpape
An sake samun wata ‘yar girgizar kasa a yankin Maitama da ke Abuja babban birnin Najeriya kamar yadda wasu jaridun kasar suka ruwaito
Girgizar kasar ta auku ne da misalin karfe 12:26 na daren jiya wacce ta dauki tsawon kusan minti daya da karfin maki 3
0 kamar yadda jaridar The Nation ta wallafa
Rahotanni su ce tuni ma’aikatar ma’adinai da bunkasa fannin karafa ta kaddamar da bincike domin gano musabbabin motsawar da kasar ta yi
Wannan shi ne karo na biyu da wannan lamari ke faruwa
A farkon watan Satumba an samu makamancin hakan a unguwar Mpape da ke birnin na Abuja
Dukkanin girgizar kasar biyu ba su haifar da wata barna ba
Hukumomin Najeriya sun yi kira ga mazauna birnin da su kwantar da hankulansu yayin da ake ci gaba da gudanar da bincike



Dubi ra’ayoyi
Malamai da ma’aikatan Makarantun gaba da sankandire a Jihar Neja sun tsunduma yajin aikin har sai abinda hali yayi daga yau alhamis, bayan yajin aikin gargadi da suka shiga mako guda da ya gabata
Makarantun da suka tsunduma yajin dai sun hada kwalejin kimiyya da fasaha da kwalejin horar da Malamai da kwalejin koyon aikin Noma da kuma kwalejojin koyan aikin kiwon lafiya da dukkanin su mallakar Gwamnatin jihar Nejan ne
Masu yajin dai sun ce gwamnati ta gaza wajan cika alkawuran samar da kayan aiki a makarantun da kuma gyara azuzuwa a makarantun
Sannan suna neman gwamnati ta kyautata albashinsu
Shugaban kungiyar ma’aikata da malaman makarantun gaba da sakandiren jihar Nejan Malam Adamu Zakari yace sune na baya a tsakanin takwarorinsu na sauran jihohi, kuma yajin na har sai abinda hali yayine
Kungiyar kwadagon jihar Nejan tace ta goyi bayan matakin yajin aikin malaman kamar yadda shugaban kwadagon jihar kwamared Yahaya idris Ndako ya tabbatar, sai dai babban sakatare a ma’aikatar kula da ilimi mai zurfi a jihar Nejan Alh
Yakubu Muhammad Bello yace suna kokarin shawo kan matsalolin da suka addabi manyan makarantun jihar, ya kuma bayyana cewa, gwamnatin jihar tana neman hanyar da zata sasanta da malaman su koma bakin aiki
Saurari cikakken rahoton Mustapha Nasiru Batsari


A jamhuriyar Nijar wasu ‘yan kasar sun fara nuna damuwa a dangane da yadda al’amuran tsaro ke kara lalacewa, inda dubban mutane suka yi kaura daga matsugunansu ba shiri duk da irin kokarin da gwamnatin kasar ke yi don samar da zaman lafiya
A jamhuriyar Nijar wasu ‘yan kasar sun fara nuna damuwa a dangane da yadda al’amuran tsaro ke kara lalacewa, inda dubban mutane suka yi kaura daga matsugunansu ba shiri duk da irin kokarin da gwamnatin kasar ke yi don samar da zaman lafiya
Dubban mutane ne aka kiyasta cewa sun tsere daga mazauninsu don zuwa neman mafaka daga lokacin da kungiyoyin ta’addanci suka fara kawo farmaki a Nijar daga shekarar 2015 kawo yau, abin da ke tayar da hankalin kungiyoyin kare muradan jama’a irinsu gamayyar CCAC kamar yadda Nouhou Mahamadou Arzika ya bayyana a sanarwar da suka fitar
Lura da yadda wannan al’amari ke da nasaba da abin da suka kira halin ko in kula ko kuma rikon sakainar kashin da wasu manyan jami’an gwamnati ke yi wa maganar tsaro, ya sa kungiyoyin suka kudiri aniyar gudanar da zanga-zanga a ranar Lahadi 15 ga watan Maris a daukacin manyan biranen Nijar
To sai dai ra’ayoyi sun sha bamban akan wannan batu
Masu kare manufofin gwamnatin irinsu shugaban kungiyar NCC Gyara Kayanka, Mohamed Abdoulkader, na ganin abin bai kai a matsa wa hukumomi lamba ba ya kuma ce kamata yayi a bari a ga irin binciken da gwamnati zata yi
Kungiyoyin kwadago da kungiyar dalibai ta kasa, da kungiyoyin malaman jami’o’i da makarantun firamare da na sakandare, da kuma wasu kungiyoyin direbobi sun bada sanarwar goyon bayan kungiyoyin fafutika na CCAC, a saboda haka suka umurci daukacin magoya bayansu su hallara a wurin wannan taron gangamin neman haske akan yadda ake tafiyar da sha’anin tsaro a Nijar
Ga cikakken rahoton cikin sauti

Dubi ra’ayoyi
A jamhuriyar Nijar yayin da aka fara ganin alamun lafawar hare haren ta’addanci a ‘yan makwanin nan akan iyakar kasar da Mali, jiya alhamis wasu ‘yan bindiga sun kai hari akan jami’an tsaron Jandarma da Garde nationale a barikin Ayorou da ke kilomita 180 da arewa maso yammacin birnin Yamai inda suka yi nasarar hallaka a kalla 9 daga cikinsu tare da jikkata wasu
Rahotanni daga mazauna garin na Ayorou sun bayyana cewa a wajajen karfe 1 na ranar alhamis ne wasu ‘yan bindiga akan babura wadanda ba a tantance yawansu ba suka afkawa jami’an tsaro cikin wani yanayi na bazata
Lamarin da ya yi sanadiyar mutuwar dakarun Nijar 9 sannan sun jikkata wasu da dama kamar yadda wani wanda ya sheda lamarin ya bayyana wa wakilinmu Souley Mummini Barma
Ministan cikin gida a kasar Bazoum Mohamed a shafinsa na twitter ya tabbatar da cewa an kaiwa jami’an tsaron harin
Yana mai jinjina wa dakarun tsaron kasar saboda a cewarsa sun nuna jarumta a yayin wannan lamarin haka kuma ya nuna gamsuwa da nasarorin da aka samu biyo bayan samamen rundunar Barkhane
Wannan hari na zuwa ne kwanaki kadan bayan da mayakan boko haram suka kai farmaki a barikin sojan Chetimari dake yankin Diffa inda suka kashe askarawa kimanin 8, kafin daga bisani sojan saman Nijar su ka yiwa maharan luguden wuta a dai-dai lokacin da suke shirin ketara iyaka inji wata sanarwar gwamnati
Dubi ra’ayoyi
Yayin da ‘yan majalisar dokokin Ecowas ke taro a birnin Yamai talakawa a jamhuriyar Nijer sun koka akan kuncin rayuwar da suka tsinci kansu ciki sakamakon matakin rufe iyakokin Najeriya da hukumomin kasar suka yi

Babu shakka matakin rufe iyakokin Najeriya wani abu ne da har yanzu ke ci gaba da haifar da gunaguni a cikin al’umma sanadiyar koma bayan da matakin ya haddasa a fannoni da dama
Malam Nouhou Souley Dan Maradi, dake harkoki a tsakanin Nijer da Najeriya na daga cikin masu korafi akan wannan batu
Ya ce talakawan Najeriya na ci gaba da korafi haka kuma ‘yan kasuwa makwabtan Najeriya
Tun a washegarin daukar wannan mataki hukumomin Najeriya suka bayyana cewa yawaitar aiyukan ta’addanci da satar shanu da garkuwa da mutane don neman kudin fansa ne ke mafarin tsaurara matakan zuba ido akan iyakar kasar da makwabtanta
Boukary Sani Zilly, dan majalisar dokokin kasashen Ecowas ne ya ce, wannan yanayin da ake ciki a yanzu a fannin tsaro, ya yi tsananin da za a kara jan damara
Sai dai duk da haka dan majalisar ya ce zasu bi hanyoyin ankarar da hukumomin Najeriya game da abubuwan da dokokin Ecowas suka tsara akan maganar kai da kawon al’ummomi da dukiyoyinsu
Ya zuwa yanzu dai jakadan Najeriya a Nijer bai maida martani akan wadannan korafe-korafen ba
Saurari cikakken rahoton cikin sauti

Dubi ra’ayoyi
Kasancewa akwai dadaddar dangantaka mai karfi tsakanin Niger da Najeriya, wasu ‘yan jamhuriyar Nijer sun tofa albarkacin bakinsu game da sauke Sarki Muhammadu Sanusi na biyu da gwamnatin jihar Kano ta yi
Alhaji Umaru Dangote mazaunin jihar Damagaram, ya ce a fannin masarauta abin da ya kamata a yi shi ne idan aka sauke sarki daga gidan Sanusi aka ba dan gidan Ado, dan gidan Ado ya ce ba zai karba ba, ko da yake abun bai zo da mamaki ba saboda akwai lakabin da ake yi masu mai cewa “ko da tsiya ko da tsiya-tsiya sai sun karbi Mulki
” Umaru ya kuma ce gwamnati ce ta kara assasa lamarin har ya kai inda ya kai
A nasa ra’ayin, Isuhu Ibono cewa ya yi abin da ya faru kaddara ce daga Allah ko da yake wasu na ganin siyasa ta shiga lamarin
Isuhu ya kuma yi wa Najeriya fatan zaman lafiya
Shi kuwa Darda’u Abdulrahaman, mazaunin jihar Damagaram, ya yi kira ne ga sarakunan gargaji da su fita harkokin siyasa saboda su iyayen jama’a ne gaba daya
Ga Karin bayani cikin sauti

Dubi ra’ayoyi
A kasar Kamaru, an shiga zaman dar-dar a garuruwa da kuma kauyuka masu amfani da harshen Faransanci, wadanda ke makwabtaka da sashen masu amfani da Ingilishi
Hakan na faruwa ne bayan da ‘yan tawaye masu gwagwarmayar kirkiro kasa mai amfani da harshen Ingilishi suka ketara zuwa yankin masu amfani da Faransanci suka kuma kashe sojojin gwamnati baya ga dumbin makaman da suka yi gaba da su
Fararen hula a kasar sun bayyana cewa ba su ma da tabbas cewa sojojin gwamnati na iya kare su
Alima Matembompo, wata manomiya ‘yar shekara 33, ta dinga zubda hawaye yayin da ake jana’izar mijinta a sashen masu amfani da harshen Faransanci a kauyen Galim da ke iyaka da yankin masu amfani da harshen Ingilishi
Daga cikin mutanen da suka fito jana’izar mamacin, akwai wani mutum dan shekara 47 mai sayar da harawa, mai suna John Tatah, wanda ya ce tun bayan da aka kai harin aka rufe kasuwar kauyen
"Akasarinmu masu sana’o’inmu duk sun durkushe, saboda haka muna addu’ar samun mafitar wannan tashin hankalin
”
Kasar Kamaru dai ta jima tana fama da tashe-tashen hankula

Dubi ra’ayoyi
Kungiyoyin Alkalai, lauyoyi da ta akawun kotuna a Jamhuriyar Nijer sun kafa wata hadaka mai lakabin CCAJ da nufin gwagwarmayar ganin hukumomin kasar sun damkawa kotu rahoton binciken da ya bankado handamar dubban miliyoyin cfa a ofishin ministan tsaron kasa, don ganin an soma shari’ar mutanen da ake zargi
A sanarwar hadin guiwar da suka fitar, masu ruwa da tsaki a sha’anin shari’a, wadanda suka taru a farfajiyar kotun Tribunal de Grande Instance dake Yamai, sanye da bakaken rigunan aiki, sun yi tuni game da wasu mahimman tanade - tanaden kundin tsarin Mulki da ma dokokin kasa da kasa
Me Boubacar Oumarou, shugaban kungiyar lauyoyi ta kasa ya ce, tafarkin damokaradiya wani abu ne da ya rarraba tsarin gudanar da sha’anin Mulki a tsakanin rassan dake da wannan hurumi, saboda haka ma’aikatar shari’a ce kadai ke da ikon tantance gaskiyar zargi ko akasin haka, sannan dukkanin ‘yan kasa na da matsayi guda a gaban doka, haka kuma shari’a zaman kanta take
Mai shari’a Zakari Yaou Mahamadou, shine jigon kungiyar alkalai ta SAMAN, ya ce, dole ne gwamnatin Nijer ta gaggauta gabatar wa alkalai rahoton binciken
Biliyan 1700 na kudaden cfa ne aka bayyana cewa an zuba a ma’aikatar tsaro domin tunkarar matsalar ta’addanci da kasar ke fuskanta, sai dai bincike ya gano an yi rub da ciki akan wani bangare na wadanan kudade, lamarin da ya sa ya janyo ce-ce-ku-ce tsakanin ‘yan kasa
Saurari cikakken rahoton cikin sauti
Dubi ra’ayoyi
Kasa da sa'o'i 24 da wadansu mahara suka yi harbe-harbe a Birnin Konni da ke Jamhuriyar Nijar, dubunsu ta cika
Jami'an tsaro ne suka samu nasarar cafke su, lamarin da yayi wa al'ummomin birnin dadi
Saboda murnar wannan lamarin dai, mutane da dama suka hallara a offishin ‘yan sanda domin kai musu jinjina da neman ganin wadanda aka cafke
A madadin hukumomin bariki da na gargajiya Docteur Sumaila Assumane, magajin garin birnin na Konni ya yi wa al'ummar garin jawabi tare da yi musu godiyar goyon bayan da suka nuna wa jami'an tsaro
Jiya da safe ne dai aka gano cewa mutum bakwai ne suka jikkata sakamakon harin da maharan suka kai a daren shekaranjiya

A yanzu mutum hudu ne aka cafke, har da wata mace, an kuma kwace makamansu da ma mai basu makaman inji shugaban gundumar Birnin Alhadji Abba Lele
A cewar mazauna birnin, kwanciyar hankali ya dawo a yayin da kowa ya koma bakin aiki kamar yadda aka saba
​A daren shekaranjiya ne maharan suka kai wa 'yan canji hari, tare da harbe-harben bindigoginsu, lamarin da ya yi sanadin mutuwar mutum daya, da kuma raunata wasu da dama
Ga rahoton a sauti daga bakin wakilinmu Harouna Mamane Bako

Kafar yada labarai ta gwamnati a Sudan ta bayar da rahoton cewa Firai-Ministan kasar ya na cikin koshin lafiya, bayan an so a halaka shi a wani hari da aka kai mishi a yau Litinin
Gidan talabijin na kasar ya ce Abdulla Hamdok yana kan hanyar sa ta zuwa ofis ne, lokacin da aka kai wa ayarin motocinsa hari da Bom a Khartoum babban birnin kasar
Babu wani dai da ya dauki alhakin harin
Hamdok, dai ya zama Firai Ministan kasar ne a watan Augusta bayan da aka cire shugaba Omar Al-Bashir mai mulkin kama karya, bayan zanga-zanga da aka sha yi a fadin kasar ta nuna adawa da gwamnatinsa

Ana dai tsare da Bashir a gidan kurkuku na Kober, inda ake tsare da mafi akasarin masu adawa da shi, kuma aka gana musu azaba
Gwamnatin Sudan ta ce zata mika Al-Bashir ga kotun hukunta manyan laifufuka ta duniya, don gurfanar da shi


Yau litinin 9 ga watan Maris shugaba Issouhou Mahamadou na Nijer ya jagoranci bikin rantsar da sabbin ‘yan majalisar dokokin kasashen yammacin Afrika a birnin Yamai a karkashin inuwar kungiyar Ecowas ko kuma Cedeao domin soma aikin wakilcin al’umomin wannan yanki a tsawon shekaru 4 masu zuwa
Yau litinin 9 ga watan Maris shugaba Issouhou Mahamadou na Nijer ya jagoranci bikin rantsar da sabbin ‘yan majalisar dokokin kasashen yammacin Afrika a birnin Yamai a karkashin inuwar kungiyar Ecowas ko kuma Cedeao domin soma aikin wakilcin al’umomin wannan yanki a tsawon shekaru 4 masu zuwa
Kimanin ‘yan majalisa 115 daga kasashe 15 na yammacin Afrika ne suka yi rantsuwar kama aiki yau yayin bikin da shugaban rikon kungiyar Ecowas Issouhou Mahamadou na Nijer ya jagoranta a birnin Yamai
Dan majalisar dokokin kasa Boukari Sani Zilly, na daga cikin masu wakiltar al’ummar Nijer a wannan sabuwar majalisa, ya yi kashedi ga duk masu neman yin katsalandaakan dokar dake cikin kungiysr
Da yake jawabin bankwana shugaban majalisar mai barin gado Moustapha Cisse Lo, ya bayyana gamsuwa da irin aiyukan da majalisar ta Cedeao ta gudanar a tsawon shekaru 4 da suka gabata, duk da yake, bisa ga cewar shi har yanzu da sauran aiki
Cissie ya ce "kamar yadda abin yake a jiya, a yau ma talakawa na jiran ganin an magance wasu tarin matsaloli da suka fi addabar su wato zaman lafiya tsaro ‘yanci, kwanciyar hankali da dimokradiyya sai uwa uba batun inganta rayuwar al’ummomi a daukacin kasashen"
A nasa jawabin shugaban rikon kungiyar Cedeao Issouhou Mahamadou na Nijer ya tabo wasu muhimman batutuwan da ke faruwa a wannan yanki a fannin siyasa a yanzu haka, inda yace an fara samun ci gaban dimokaradiyya
Shugaban yace “ina yaba wa dan'uwana Alassan outtara na kasar Cote d’Ivoire bayan da ya janye kudirin tazarcen da ya sa gaba a can baya
A saboda haka ina yin kira ga shugabannin Guinea Bissau da Guinea Conakry da su yi koyi da wannan kyakkyawan missali don kaucewa barkewar rigingimu"
Shugaban kasar Nijer ya kuma shawarci kasashen Afrika ta yamma da su gaggauta hada karfi karkashin inuwar kungiyar lafiyar yankin wato OAS don tunkarar cutar Coronavirus da ke kara yaduwa a sassan duniya
Batun tsaro a yankin Sahel da yankin tafkin Chadi na daga cikin matsalolin da kungiyar Cedeao ke fadi tashin ganin ta magance kamar yadda yake rubuce a wata ajandar shekaru 4, saboda haka sabuwar majalisar dokokin dake matsayin na 5 a tarihin wannan yanki ke da alhakin bullo da shawarwari a karshen wannan zama na tsawon kwanaki 5
Ga karin bayani cikin sauti

Dubi ra’ayoyi
Al'ummomin birnin Konni na Jamhuriyar Njiar sun kwana cikin tsoro da zullumi bayan da wadansu mutane dauke da bindigogi suka yi harbe-harbe har suka kashe mutum daya, yayin da mutum biyar suka samu raunuka
Garin na Konni da ke kan iyaka da Najeriya, ya shiga wani yanayi na dar-dar bayan da mutanen, wadanda ba a san ko su waye ba, suka yi ta harbe-harbe a daren jiya
Maharan sun kuma kwashe kudaden ‘yan canji
A yanzu dai jami’an tsaro na can na nemansu ruwa a jallo
Daya daga cikin wadanda suka samu raunukan na cikin mawuyacin hali, amma tun cikin daren jiya aka kai su asibitin kauyen Galmi
Wani da ya shaida lamarin kuma ya nemi a sakaya sunansa ya bayyana wa wakilinmu Harouna Mamane Bako yadda lamarin ya faru
Ya ce, “Abin da ya faru abu ne da bamu taba gani ba, da wajen karfe tara na dare wani yaro ya zo da bindiga, daga bisani ‘yan uwansa suka zo suma aka dinga harbe-harbe
Suka kuma kwashe kudaden ‘yan canjin da ke zaune a wurin
”
Hukumomi na bariki da na gargajiya na birnin, duk ba su yi barci ba, inda ma sai da jami’an tsaro suka tunkari wadansu matasa da suka so suyi bori cikin dare domin nuna rashin jin dadinsu game da abinda ya wakana
Daga bisani dai an samu fatattakarsu
Kasar ta Jamhuriyar Njiar na yawan fuskantar hare-hare cikin kwannakin nan
Saurari cikakken rahoton a sauti daga bakin wakilinmu Harouna Mamane Bako

Hukumar da ke kula da ‘yan gudun hijira ta Majalisar Dinkin Duniya wacce ake wa lakabi da UNHCR a takaice, ta kaddamar da wani asusun neman tallafin Dala miliyan 621 domin tallafawa kusan ‘yan gudun hijira miliyan daya
Mutanen da daga cikin wadanda suka tsere daga gidajensu a Jamhuriyar Dimokradiyyar Congo, suke neman mafaka a kasashen da ke makwabtaka da su
Ita dai kasar ta Congo ta kasance daya daga cikin kasashe a nahiyar Afirka da ke fuskantar yanayi mafi muni dangane da halin da ‘yan gudun hijira suka shiga
“Ana ci gaba da samun tashe-tashen hankula a yankunan kasar, tun bayan da dakarun gwamnati suka kaddanmar da wani farmaki a watan Disamba akan dakarun hadin gwiwa na ADF
” Inji Andrej Mahecic
Mafi aksarin ‘yan gudun hijirar dai sun tsere ne zuwa Uganda, wacce take rike da akalla mutum dubu 100, sannan wasu dubbai sun tsallaka zuwa Burundi, Rwanda, Tanzania, Zambia da kuma Angola


Yayin da ake fargabar yaduwar cutar coronavirus, hukumar gasar kwallon kwando ta Afirka, za ta dage wasannin farko da za a fara a wannan wata, a cewar shugaban gasar Amadou Galo Fall
“Mun yanke shawara mu jinkirta wasannin, muna kuma shirin fara wa nan gaba a cikin wannan shekara da zaran al’amura sun daidaita
” Fall ya fada wa Muryar Amurka
Ita dai wannan sabuwar gasa ta hadin gwiwa ce tsakanin hukumar kwallon kwando ta duniya NBA da takwararta ta Afirka

An kuma tsara za a kaddamar da ita a wannan wata ne inda kungiyoyi 12 daga sassan Afrika za su kara
Hakan na faruwa yayin da rahotanni ke nuna cewa, hukumar kwallon kwando ta Amurka NBA, ita ma ta aika wa da kungiyoyin gasar da su zauna da shirin kara wa ba tare da ‘yan kallo a fili ba, gudun kada a yada cutar
Hukumomi da kasashe da dama na ta daukan matakan dakile yaduwar cutar ta coronavirus wacce ta faro daga China
Ya zuwa yanzu ta kama kusan mutum 100,000 a duk fadin duniya, yayin da wasu dubbai suka mutu

Kasar Kamaru ta ce matakan gwaji da sa ido da aka dauka a kasar dake tsakiyar Afrika tun bayan da aka samu rahotannin bullar cutar a China sun taimaka wajen tabbatar da mutumin da ya shiga Kamaru da cutar ranar Juma’a
Jami’ai sun ce wani dan kasar Faransa da ya isa kasar ranar 24 ga watan Fabarairu ne ya shigo da cutar
Ministan harkokin lafiyar Kamaru Manaouda Malachie ya ce ba tare da bata lokaci ba, an killace mutumin dan Faransa mai shekara 58 da haihuwa a wani asibitin kwararru dake birnin Yaounde bayan da aka yi tunanin yana dauke da cutar
Malachies ya kuma yi kira ga ‘yan kasar akan su kwantar da hankalin su, ya kuma ce an horar da jami’an kiwon lafiya akan yadda zasu tunkari cutar
Wannan labarin bullar cutar ya tada hankalin ‘yan Kamaru sosai da ya sa da dama suka rika zuwa asibiti da shagunan saida magani don neman shawara


Hukumomin kiwon lafiya na jihar Agadez sun tabbatar da bullar wata cuta mai kama da Coronavirus a wani wurin hakar zinari dake karamar hukumar Tabelot
Lamarin dai ya faru ne daga ranar ashirin da shidda ga watan Fabarairu zuwa uku ga watan Maris, inda mutum goma sha tara suka kamu da cutar, wasu su biyar kuma suka rasu
A halin da ake ciki, ana jinyar wasu a babban asibitin Agadez
Cutar mai haddasa matsalar numfashi da kakin jini ta tada hankalin jama'a sosai, ganin yadda hankalin kasashen duniya ya karkata ga matsalar Coronavirus, a cewar mataimakin daraktan hukumar kiwon lafiya ta jihar Agadez Isufu Yadidi
Yadidi ya ce an tura jami'an kiwon lafiya garin Tabelot don yin bincike game da cutar, ya kuma yi kira ga mutane akan su kwantar da hankalinsu
Wadanda suka shaida lamarin irin su Malan Gummur, sun ce hayakin wutar da masu hakar zinari ke amfani da ita ce ke janyo irin wannan illar
Yanzu dai hukumomin kiwon lafiya na Agadez na kokarin ganin sun magance wannan matsala
Ga rahoton cikin sauti

Hukumomin kasar Kamaru sun ce fasa kwabrin kayayyaki daga Najeriya zuwa kasar na karuwa, watanni 5 bayan da gwamnatin Najeriya ta rufe bakin iyakokin ta na kasa don hana haramtacciyar cinikayya
Hukumomin kasar Kamaru sun ce fasa kwabrin kayayyaki daga Najeriya zuwa kasar na karuwa, watanni 5 bayan da gwamnatin Najeriya ta rufe bakin iyakokin ta na kasa don hana haramtacciyar cinikayya
A kasuwar Limbe dake kudu maso yammacin Kamaru, masu saye da sayarwa na cikin gida da na Najeriya sun ce tun bayan da gwamnatin Najeriya ta rufe bakin iyakokin ta, kasuwancin su ya fuskanci koma baya
Yan kasuwar sun ce suna yawan samun karancin kayayyaki daga kasashen biyu, abinda ya janyo hauhawar farashen kayayyaki da kashe 15 cikin 100
Wata matashiya ‘yar shekara 35 da haihuwa mai suna Miracle Ademola, na saida riguna a Kamaru daga nan kuma sai ta sayo shinkafa don ta saida a Najeriya
Ademola ta koka akan makudan kudaden shiga da fitar da kayayyaki ta jirgin ruwa da ake sanyawa
Hukumar kididdigar Kamaru ta ce kusan ‘yan kasar ta 15,000 ne ke kasuwanci a tsallaken iyakar Najeriya
Hakazalika su ma ‘yan Najeriya suna zuwa Kamaru sarin kayan gona, ciki har da shinkafa, albasa, auduga da ma shanu don ‘yan kasuwar su
‘Yan sanda da jami’an kwastam a kudu maso yammacin garin Buea dake Kamaru sun kona wasu magunguna masu yawan gaske da aka yi fasa kwabrin su daga Najeriya ranar Lahadin da ta gabata
Masu sukar lamiri sun ce rufe iyakokin Najeriya ya kawo shakku akan yarjejeniyar cinikayya ba tare da wani shinge a nahiyar Afrika da aka cimma a watan Yulin shekarar 2018
Amma hukumomi a Najeriya na jaddada cewa har yanzu kofofin kasuwancin kasar na nan bude ta tashoshin jiragen ruwa

Dubi ra’ayoyi
A jamhuriyar Nijer, jam’iyyar PNDS Tarayya mai mulki ta bayyana goyon bayanta ga binciken da aka gudanar domin tantance hanyoyin da aka bi da wasu dubban miliyoyin CFA da suka salwanta a ma’aikatar tsaron kasar, sai dai jam’iyyar tace ta gano wasu ‘yan kasar na amfani da wannan dama don goga mata kashin kaji
Zargin da ‘yan adawa ke ganin sa a matsayin salo irin na wanda ya rasa tudun dafawa
Zazzafar mahawarar da ta biyo bayan binciken da ya rutsa da wasu manyan jami’ai da ‘yan kasuwa masu alaka da jam’iyyar PNDS Tarayya ita ce ta sa shugabannin jam’iyyar mai mulki gaggauta fitar da sanarwar domin bayyana matsayinta a hukunce kamar yadda shugaban matasan jam’iyyar Daoui Ahmed Baringaye ya bayyana
To sai dai Alhaji Doudou Mahamadou na jam’iyyar adawa ta RDR Canji na cewa idan aka nazarci wannan sanarwa, za a gane cewa jam’iyyar PNDS Tarayya ta kwance wa kanta zane a kasuwa ne
A baya bayan nan Kungiyar alkalan shari’a da ta lauyoyi sun bukaci gwamnatin kasar ta gabatar da wannan batu gaban shari’a don hukunta masu hannu a wannan ta’asa ta ofishin ministan tsaro, to amma jam’iyyar PNDS a sanarwar ta tace akwai wata boyeyiyar manufa a tattare da wannan bukata
Saurari cikakken rahoton cikin sauti

Yayin da ake ci gaba da aikin rijiistar sunayen masu zabe a shiyoyin da suka rage a Nijer, da suka hada da shiya ta hudu da ta biyar na da'irar Damagaram, wani hargitsi ya faru tsakanin wasu 'yan siyasa a wata rumfar rijista a unguwar N'Wala a shiya ta hudu
Wani wakilin kungiyar farar hula mai sa ido kan harkokin rijistar da ya so a sakaya sunansa, ya ce ya gano wasu da ba su da takardu da aka kawo daga kauye za su yi rijista, mafarin rikicin ke nan wanda ya kai har gaban 'yan sanda, wakilin ya kuma ce yana da hujja don ya tuhumi wasu da suka shaida cewa ba su da takarda
Mai unguwar N'Wala, Mutari Abashe ya ce sune ke bada shaida ga marasa takardu amma na unguwar su, yayin da shi kuma shugaban rumfar rijista ta N'Wala ya ce 'yan siyasa ne ke neman izgili amma su daidai suke aikin su ba wata matsala
A nashi bayanin, Abubakar Alhaji Idandan, mai sa ido akan harkokin rijistar ya ce doka ta ce dan wata shiyar da bai samu damar yin rijista a unguwar su ba zai iya yi a wata shiyar kuma a nan ne zai yi zaben
Ga rahoton cikin sauti



Dubi ra’ayoyi
Kungiyoyin Alkalan shari’a da ta lauyoyi a Jamhuriyyar Nijer sun ci gaba da matsawa gwamnatin kasar lamba dangane da batun karkata akalar wasu dubban miliyoyin cfa a ma’aikatar tsaron Kasar
Kungiyoyin sun yi kira ga gwamnatin kasar akan ganin an gurfanar da mutanen da ake zargi da aikata laifin
Gwamnatin kasar ta fitar da sanarwar cewa har yanzu masu bincike ba su kamalla hada rahoton binciken su ba na dindindin akan wannan badakala, inda ta ce, shine ya haddasa tsaiko wajen gabatar da lamarin ga kotu
Kungiyar alkalan shari’a SAMAN na daga cikin kungiyoyin da suka yi tur da wannan al’amari, bayan da gwamnatin kasar ta fitar da sanarwar
Sakataren yada labaran kungiyar, Mai shari’a Zakari Yaou Mahamadou, ya ce, in ana so shari’a ta ci gaba da aikinta, dole ne sai an mutunta shari’a kuma an bi dokokin tsarin mulkin kasar
Kungiyar matasan lauyoyi ta AJAN, it ma ta soki matakin da gwamnatin kasar ta dauka
Ministan shari’a Marou Amadou, ya ce, a ka’ida ba a gabatar wa alkali mai tuhuma rahoton wucin gadi sai idan an kammala bincike
Abba Hassan na kungiyar fafitika ta AEC, masu rajin kare dimokradiya ya ce, irin wannan badakala a ma’aikatar tsaro tamkar wata barazana ce ga dorewar dimokradiya a kasa
Saurari cikakken rahoton cikin sauti
Yayin da aka samu bullar kwayar cutar coronavirus a wasu kasashen Afrika a makon jiya hukumomi a jamhuriyar Nijer na ci gaba da karfafa matakan zuba ido a fiyalen jiragen sama da kuma kan iyakokin kasar domin riga kafin wannan annoba da ke ci gaba da hallaka mutane a sassan duniya
Kawo yanzu, babu wanda aka gano dauke da cutar coronavirus a jamhuriyar Nijer amma duk da haka hukumomin kiwon lafiya na ci gaba da zuba ido akan muhimman wuraren kai da kawon matafiya da nufin dakile dukkan wata barazana kamar yadda ministan kiwon lafiyar Nijer Dr
Iliassou Idi Mainasara ya bayyana wa manema labarai a yau litinin
Haka kuma hukumomi na gargadin jama’a akan kada su guji abokan huldarsu ba tare da samun wata kwakwarar hujja daga wajen likitoci ba
Bayanan da ake yadawa yanzu haka a kafafen sada zumunta na bayyana cewa an gano magungunan dake warkar da cutar coronavirus, abinda Dr
Baruani Ngoy Bienvenu na reshen hukumar lafiya ta duniya a Nijer yace maganar banza ce
Likitan ya ce a kimiyance ba su da masaniya idan an samu irin wadannan magungunan
Haka kuma wasu na cewa kwayar cutar coronavirus ba ta iya jurewa yanayin zafi, wannan maganganu ne marasa tushe, domin kwayar cutar virus abu ne da ke rayuwa a cikin wata halitta ta daban
A saurari cikakken rahoto a cikin sauti

Wani jami’in bincike na Majalisar Dinkin Duniya, ya yi tir da matakin da kasar Eritrea ta dauka na fatattakar masu kokarin morar ‘yan cinsu na dan adam, da kuma masu kokarin morar‘yancinsu na yin addininsu, kamar yadda wani rahoto ya nuna
A rahoton na Majalisar Dinkin Duniya wanda ya mayar da hankali kan halin da 'yancin dan adam ke ciki, ya nuna yadda ake samun matsalar take hakkin dan adam da yawa wanda ya kunshi kame ‘yan kasa ba bisa ka’ida ba, keta haddin mutum da azabtarwa
Wakiliyar Majalisar Dinkin Duniya ta musamman da ke kula da hakkin dan adam a Eritrea, Daniela Kravets ta nuna rashin jin dadi game da matsayar da gwamnati ta dauka game da ‘yancin addini
Sai dai jakadan Eritrea a Majalisar Dinkin Duniya a Geneva, Tesfamicael Gerahtu, ya bayyana rahoton a matsayin wanda aka hada shi don cimma wani burin siyasa
Ya kuma ce rahoton ya kuma kaucewa bayyana irin ci gaban da kasar ta Eritrea ta samu
Yayin da aka samu bullar cutar coronavirus a Najeriya, wasu mutane da ke zaune a kan iyakar kasar da Jamhuriyar Nijar na ci gaba da nuna fargabar su tare da yin kira da hukumomin Nijar da su dauki matakai a kan iyakokin su da Najeriya
Dubi ra’ayoyi
Yayin da aka samu bullar cutar coronavirus a Najeriya, wasu mutane da ke zaune a kan iyakar kasar da Jamhuriyar Nijar na ci gaba da nuna fargabar su tare da yin kira da hukumomin Nijar da su dauki matakai a kan iyakokin su da Najeriya
Wasu mazauna kan iyakokin kasashen biyu sun yi kira ga gwamnati da ta dauki matakai kan ‘yan kasuwa da suke zirga zirga tsakanin kasashen
Sannan sun yi kira ga jama’a duk wanda ya ji alamun wata rashin lafiya da ya garzaya asibiti mafi kusa domin duba lafiyarsa
Gwamnatin Najeriya dai yanzu ta kara tsaurara matakai na shigowa cikin kasarta, musamman ta filin jiragen sama da ta nan ne wani dan kasar italiya ya shiga, wanda bayan an gwada shi a jihar legas aka gano yana dauke da cutar ta coronavirus
Kamfanin da mutumin yake aiki a jihar Ogun sun killace wasu mutane 28 da ake kyautata zaton sun yi mu’amala da shi bayan da ya dawo daga wani balaguro
Ministan Lafiya na Najeriya, Mr
Osagie Ehanire, ya bada sanarwar cewa gwamanti na daukan matakan magance yaduwar cutar coronavirus a kasar da kuma matakan kare bullar cutar a ko da yaushe
Saurari cikakken rahoton Harouna Mamane Bako:


Dubi ra’ayoyi
Shugabannin kungiyar Musulmin darikar sufuye sun mika kansu ga gwamnatin Somalia a jiya Asabar bayan wani fada da ya yi sanadiyar mutuwar mutane 22 a tsakiyar Somalia
Moallim Mohamud Sheikh shugaban harkokin addini a kungiyar da kuma Sheikh Mohamed Shakir shugaban Ahlu-Sunna Wal-Jamaa (ASWJ), suna rike a hannun sojojin gwamnatin Somalia a garin Dhusamareb, bayan da dakarun gwamnatin suka rinjayi mayakan kungiyar
"Jami’an tsaron mu sun fafata a karshe kuma sun yi nasara kwace makaman mayakan Ahlu-Sunna, inji Osman Isse Nur mai magana da yawun sabon shugaban kasar, yana fadawa Muryar Amurka
Da yake jawabi a wani faifan bidiyo da aka kafe a yanar gizo, shugaban na Ahlu-Sunna Wal-Jamaa Sheikh, Shakir yace sun amince kuma sun yi mubaya’a ga dakarun gwamnatin Somalia
An kammala zaman tattauna yadda za a shawo kan rikicin siyasar kasar Libya, wanda Majalisar Dinkin Duniya ke shiga tsakani, ba tare da an cimma wata kwakkwarar matsaya ba
Sai dai an amince cewa za a sake haduwa a watan Maris mai kamawa
Taron dai ya faro ne da tangarda, tun ma kafin a fara tattaunawa, inda mambobin bangarorin da ke takaddama da juna suka janye daga zaman
Hakan ya sa wakilin Majalisar Dinkin Duniya na musamman da ke jagorantar sulhun, Ghassane Salame, ya nuna rashin jin dadinsa tare da cewa an shammace shi
“Mun yi mamaki, ranar da ya kamata a ce an fara taron, sai ga shi an ce wasu su fita a dakin taron
” in ji Salame
Ita dai Libya ta shiga rudanin siyasa na baya-bayan nan ne, tun lokacin da ‘yan tawayen sojoji masu goyon bayan Khalifa Haftar suka kai hari kan birnin Tripoli, inda nan ne fadar gwamantin da kasashen duniya suka amince da ita
Rikicin ya yi sanadiyyar mutuwar mutum 1,000 ya kuma raba wasu dubbai da muhallansu

Dubi ra’ayoyi
Wata sabuwar Mahawara ta barke tsakanin 'yan kasar Nijar tun bayan da gwamnatin kasar ta fitar da wata sanarwa game da wadanda suke da hannu a badakalar ma'aikatar tsaron kasarta Nijar

Biyo bayan sanarwar da gwamnatin Nijar tayi, mataki da hukuncin da ta ayyana zata dauka kan duk wanda aka samu da hannu cikin wannan badakalar, al’ummomin Nijar suna ta bayyana ra’ayoyinsu akan wannan al'amari
Inda mafi akasarin al’ummar kasar suka nuna rashin amincewarsu da matakin da gwamnati ta ce zata dauka, kasancewar basu bada mahimman bayyanai game da wanda ake zargi ko laifin da aka aikata ba, kana, sun nuna cewa har in adalci gwamnati take so tayi, sai ta hannunta wannan batu ga kotun kasar
Wasu daga cikin al’umma sun dauka tamkar, gwamnati wasa da hankalin al’umma take yi, domin ya zama tamkar kamar rarashin mutane da suka aikata laifin gwamnati ke yi maimakon gurfanar da su a kotu
Musammamn ma idan aka yi la’akari da irin laifin da aka aikata na yiwa kasa zagon kasa wajen sayo makamai marasa inganci alhalin gwamnati ta samar da wadatattun kudade da za a sayo kayakin yaki
A saurari rohoto cikin sauti daga Yusuf Abdoulaye a Yamai

Dubi ra’ayoyi
Biyo bayan sanarwar da gwamnatin Niger tayi, gameda batun zarge-zargen almundahana a ma’akatar tsaron kasar da kuma hukuncin da ya ayyana zai dauka kan duk wanda aka samu da hannu cikin wannan badakalar, al’ummomin Niger suna ta bayyana ra’ayoyinsu akan wannan batu
Inda mafi akasarin al’ummar kasar suka nuna rashinamincewarsu da matakin da gwamnati ta ce zata dauka ba, kasancewar basu bada mahimman bayyanai game da wanda ake zargi ko laifin da aka aikata ba, kana, sun nuna cewa har in adalci gwamnati takeso tayi, sai ta hannunta wannan batu ga kotun kasar
Wasu daga cikin al’umma sun dauka tamkar, gwamnati wasa da hankalin al’umma takeyi, domin ya zama tamkar kamar rarashin mutane da suka aikata laifin gwamnati keyi maimakon ake an gurfanar da su a kotu don dayi aikinta
Musammamn ma idan akayi la’akari da irin laifin da aka aikata na yiwa kasa zagon kasa wajen sayo makamai marasa inganci alhalin gwamnati ta samar da wadatattun kudade da za a sayo kayakin yaki

A saurari cikakken rohoto Yousoufu Abdoulayi:

Dubi ra’ayoyi
A yau talata wasu kungiyoyin kwadago daga kasashen Afirka ta Yamma suka fara gudanar da taron kwanaki 3 a birnin Yamai na jamhuriyar Nijar, da nufin tattauna matsalar tsaron da ta addabi al’ummomin wannan yanki, da kuma yadda za su bullo da shawarwarin da suke ganin zai taimakawa gwamnatoci wajen neman mafita
Ganin yadda matsalar tsaro ke barazanar hanawa gwamnatoci da ma’aikata aiki, a yankunan da ke fama da hare haren ta’addanci a kasashe da dama na Afirka ta Yamma, ya sa kungiyar kwadago ta CDTN shirya wannan taro
Muhimmancin wannan maudu’I ya sa kungiyar kwadago ta Najeriya aiko da tawaga ta musamman domin halartar wannan taro a karskashin jagorancin mataimakin shugabanta Dr
Nasir Idris
Da yake jawabi a yayin bukin bude taron ministan kwadagon jamhuriyar Nijar Ben Omar Mohamed ya yaba da wannan yunkuri domin a cewarsa halin da ake ciki a yau a yankunan karkara ya kai matsayin da kungiyoyi kwadago zasu yiwa hukumomi rakiya domin neman mafita
A yammacin alhamis mai zuwa ne za a kammala wannan taro da aka bayyyana cewa zai fito da wata sanarwa mai kumshe da kiraye kiraye zuwa ga kasashen duniya akan bukatar su dubi Yankin Afirka ta Yamma da idon rahama
A saurari rahoto cikin sauti daga birnin Yamai a Jamhuriyar Nijar

Dubi ra’ayoyi
Tsohon Shugaban Masar Hosni Mubarak, Ya Rasu, Yana Mai Shekara 91
Mubarak wanda ya taka rawa wajen tabbatar da wanzuwar zaman lafiya a yankin Gabas ta Tsakiya aka kuma hambarar da gwamnatinsa a guguwar sauyin da ta ratsa kasashen larabawa, ya rasu ne a yau Talata
Ya kwashe shekara 30 ya na mulkar kasar ta Masar, kuma kamar sauran shugabannin kasashen larabawa, Mubarak ya mulki Masar tamkar mallakinsa
An yi ta zargin shi da bai wa ‘yan uwansa da abokansa mukamai masu maiko tare da yunkurin sa dansa ya gaje shi
A watan Janairun shekarar 2011, zanga zangar adawa da gwamnatin Mubarak ta barke a birnin Alqahira da sauran biranen kasar, wacce ta kai ga hambarar da shi
Daga baya hukumomi sun tsare shi aka kuma tuhume shi da laifin kisan masu zanga zanga
A ranar biyu ga watan Yunin shekarar 2012 kotu ta same shi da laifin gaza wa wajen kare rayukan daruruwan masu zanga zanga da suka yi bore
Dubi ra’ayoyi
Wasu ‘yan Nijar sun fara bayyana bukatar ganin hukumomi sun yi wa jama’a bayani, game da abubuwan dake kunshe a rahoton wani bincike da aka gudanar, a ma’aikatar tsaron kasar kan wasu kudade
Babbar mahawara ta barke a kafafen sada zumunta, bayan bayyanar wata murya da ake alakantawa da sabon ministan tsaron Nijar Farfesa Issouhou Katambe ya yi, wanda alamu ke nuni da cewar an nada a sace ne
A lokacin da yake yi wa wasu bakinsa bayanin abinda binciken ya gano a ma’aikatar tsaron kasar, a kokarin gwamnati na zakulo masu hannu a aika aikar da ake gani ita ce ta janyo koma baya a yakin da kasar ke gwabzawa da ‘yan ta’adda a watannin baya
Alhaji Nassirou Seidou, shugaban kungiyar farar hula ta Voix des Sans Voix, ya ce asiri ne ya tonu, tunda babu kaya kuma babu kudin, saboda haka an ci amanar kasa
Wata tawaga ta musamman ce gwamnatin Nijar ta aika a kwanakin baya, zuwa kasashen Rasha, Ukraine, China da Isra’ila, domin tattaro bayanan da suka shafi wasu kwangilolin jiragen yaki, da makamai da aka ce an bayar don ci gaban wannan yaki da ke lakume kashi 15 zuwa 17 na kasafin kudaden kasar a kowace shekara
Har yanzu gwamnatin Nijar ba ta yi bayani a hukumance ba, dangane da rahoton binciken, mai sharhi akan ala’muran yau da kullum Abdorhamane Alkassoum na ganin damka abubuwa a hannun kotu ita kadai ce hanya mafi gaskiya
Ministan tsaron Nijar Farfesa Issouhou Katambe, bai yi bayani akan wannan rahoton bincike ba a lokacin da ofishin Muryar Amurka dake birnin Yamai ya tuntube shi, domin a cewar sa ya riga ya kammala aikin da ya rataya a wuyansa
Ministan ya kuma tabbatar da cewa a boye aka dauki muryarsa
A saurari rahoto cikin sauti daga birnin Yamai a Jmahuriyar Nijar

Dubi ra’ayoyi
Ma’aikatar tsaron Jamhuriyar Nijar ta sanar da cewa dakarun tsaron kasar sun samu nasarori sosai, a rawar dajin da suka kaddamar a farkon watan nan na Fabarairu, da hadin gwiwar sojojin rundunar Barkhane a Arewacin yankin Tilabery, a iyakar Mali da Nijar, inda suka hallaka ‘yan ta’adda sama da 100 tare da kama tarin makamai da babura
Tun a ranar 1 ga watan Fabarairu ne sojojin Nijar da takwarorinsu na Faransa, suka kai wani farmaki a Arewacin yankin Tilabery, da kan iyakar Mali da Nijar abinda ya basu damar hallaka ‘yan ta’adda kimanin 120
'Yan ta'adda 23 daga cikinsu, sun fada tarko sojojin hadin gwiwar ne a kauyukan Inates, Tongo-Tongo, da Tiloa inji sanarwar ma’aikatar tsaro
Wacce ta kara da cewa dakarun sun kama babura 10, hade da wasu kayayyakin hada boma-bomai
Wani dan jam’iyya mai mulki Assoumana Mahamadou, ya bayyana farin cikinsa da jin wannan labarin
A ra'ayin wani dan adawa Ibrahima Diakite, canjin shugabancin da aka samar a rundunar mayakan kasar Nijar a tsakiyar watan jiya ne ya fara bayar da irin wannan kyakkyawan sakamakon
Kasar Faransa wacce ta girke dubban sojoji da sunan yaki da ta’addanci a yankin Sahel, ta sha suka daga jami’an fafutika a kasashen Mali, Nijar, da Burkina Faso a watannin baya
Saboda zargin cewa ba sa tabuka wani abin a zo a gani
Abinda ya sa jami’in fafutika Salissou Amadou ya ce wannan gwagwarmayar ce ta fara tasiri a wajen hukumomin Faransa
A yanzu dai ‘yan kasa sun zuba ido don ganin irin abubuwan da bincike a ma’aikatar tsaron Nijar ya gano, game da dalilan da ake zargin sune suka hana ruwa gudu a yakin, da Nijer ta kaddamar kan kungiyoyin ta'addancin Mali
A saurari rahoto cikin sauti daga birnin Yamai a Jamhuriyar Nijar
Al’umar Togo na dakon sakamakon zaben shugaban kasar da aka yi a kasar
A jiya Asabar masu kada kuri’a suka dunguma zuwa rumfunan zabe, domin zaben wanda zai jagoranci kasar cikin shekara biyar masu zuwa
Jaridar yanar gizo ta Atlantic Federation of African Press Agency (FAAPA) ta ruwaito cewa hukumar zaben kasar ta CENI na shirin fitar da sakamakon a gobe Litinin
‘Yan takara bakwai ne ciki har da Shugaba mai ci Faure Gnassingbe na jam’iyyar UNIR ke takarar mukamin shugaban kasar
Sannan akwai babban abokin hamayyarsa, Mr
Jean-Pierre Fabre na jam’iyyar adawa ta ANC a takarar
Tun da yammacin jiya Asabar aka rufe rumfunan zabe
Shafin yanar gizo na Al Jazeera, shi ma ya ruwaito cewa ana can ana kan kidaya kuri'un
Wakilin Muryar Amurka Irene Houngbo, ya ce an gudanar da zaben cikin lumana, ko da yake, akwai korafe-korafe a nan da can kan cewa an tafka magudi
Masu sa ido kan ala’muran siyasar kasar ta Togo sun ce akwai alamu da ke nuna cewa Shugaba Gnassingbe ne zai lashe zaben
Sudan ta Kudu ta bude wani sabon babi a yau Asabar, bayan da bangarorin da ke hammaya da juna suka kafa gwamnatin hadin kai, matakin da masu lura da al’amura da dama ke fatan ya dore
Kwana guda bayan da Shugaba Salva Kiir ya rusa gwamnatinsa, an rantsar da shugaban ‘yan adawa Riek Machar a matsayin mataimakinsa, tsarin da har sau biyu ana bi amma yake rugujewa
Bangarorin biyu sun sha tafka fada, wanda ya zuwa yanzu ya yi sanadiyyar mutuwar mutum kusan dubu 400
A shekarar 2013, Sudan ta Kudu kasar da ita ce ‘yar autar a duniya, ta fantsama cikin yakin basasar da magoya bayan Kiir da Machar suka yi ta gwabza fada, shekara biyu bayan fafutukar da ta yi ta yi, ta neman ‘yancin kai daga Sudan
Kasashen duniya da dama sun yi ta shiga tsakani don ganin an sasanta rikicin, inda har a bara shugaban mabiya darikar Katolika Paparoma Francis, ya durkusa ya sumbaci kafafun Kiir da Machar, a matsayin yana rokon su yi sulhi na dindindin, wani abu da ba taba ganin ya yi ba
A yau Asabar al'umar kasar Togo ke kada kuri'a a zaben shugaban kasa , zaben da masu lura da al’amuran siyasa ke hasashen Shugaba Faure Gnassingbe ne zai lashe
Sama da shekara 50 iyalan shugaban suka kwashe suna mulkin kasar ta Togo
A shekarar 2005, shugaban na yanzu ya gaji mahaifinsa Eyadema, wanda ya kwashe shekara 40 akan mukamin
Gnassingbe ya taka muhimmiyar rawa a sauya fasalin kundin tsarin mulkin kasar, wanda ya amince da tsarin yin wa’adi biyu na shekara biyar-biyar
Sai dai wannan sauyi bai yi tasiri ba; abin da ake ganin zai ba shugaba Gnassingbe damar zama akan karagar mulki har nan da shekarar 2030
'Yan takara shida ne ke hamayya da shugaba mai ci, ciki har da Jean-Pierre Fabre wanda ya zo na biyu a yawan kuri'u a zabukan 2010 da kuma 2015
Dubi ra’ayoyi
Kamar ko'ina a fadin duniya, jamhuriyar Nijar ba a barta a baya ba a yau 21 ga watan Fabrairu domin tunawa da ma waye kai da fadakarda al'ummar wannan kasar wajen muhimancin harshen uwa
Malam Amadu Kane shi ne shugaban barikin koyarda halshen Hausa a gundumar Birni N'Konni ya ce wannan rana an kebeta domin kira ne ga al'umma da su san cewa harshen uwa yana da muhimmancin, kuma koyar da yara karatu da harshen uwa, yakan masu saukin koya
Hukumomin jamhuriyar Nijar na cigaba da mayarda hankali a yan shekarun baya domin ganin cewa dalibai sun yi anfana da karatu ta hanyar harshen uwa domin kawo masu sauki wajen yin karatun boko, tare da korar jahilci da samun ilmin dogaro da rayuwa
Wadansu daga cikin masu yin karatu, da koyarwa da harshen uwa, da aka tattauna dasu, sun nuna muhimancin koyan karatu a cikin harshen uwa
A birane da karkara a jamhuriyar Nijar, hukumomin kasar ne tare da kungiyoyi masu zaman kansu, da masu hannu da shuni dake dafawa kasar, ke cigaba da bada nasu kokari da tallafi domin ganin dattijai, tsofaffi da matasa, da yara dukkan su maza da mata sun yi karatu a cikin harsunan uwa
Wannan yunkurin ne na yakar jalci da samun ilmi domin adama da su a cikin harkokin yau da kullum na wannan duniya da a kewa kirari tana a tafin hannu bisa la'akari da ilmi internet ko yanar gizo da ke baiwa jama'a sanin halinda duniya ke ciki a yan kankanan lokuta
A saurari rahoto cikin sauti daga Birnin N'Konni a Jamhuriyar Nijar

Dubi ra’ayoyi
A wani yunkurin karawa kungiyoyin kare hakkin dan Adam kwarin gwiwa a Jamhuriyar Nijar, Tarayyar Turai da hadin gwiwar hukumar kare hakkin dan Adam ta CNDH sun kaddamar da wani shirin da zai mai da hankali wajen tallafawa kungiyoyin
Kimanin miliyan 200 na cfa ne kungiyar tarayyar turai ta kudiri aniyar kashewa kungiyoyin kare hakkin dan adam a tsawon shekaru 2 a karkashin wani shirin da aka yiwa lakabi da Projet Appui aux defenseurs des droits Humains da nufin karfafa jami’an fafitika
Wannan ya faru ne bayan la’akari da irin kalubalen da suke fuskanta kamar yadda wakilin kungiyar EU a Nijar Olai Voionmaa ya bayyana a yayin bukin kaddamar da aiyukan wannan shiri
Ya ce sau da yawa zaka ga masu kare hakkin dan adam suna ta fama gwagwarmaya su kadai ko a kungiyance kuma duk da matsin lamba ko barazanar da suke fuskanta, ba abinda ke katse masu hanzari saboda haka kungiyar tarayyar turai a shirye take ta basu kariya kuma ta kare mutuncinsu
Shugaban gamayyar kungiyoyin fararen hula na Reseau Esperence Maman Bachar ya jinjinawa wannan yunkuri na kungiyar EU domin a cewarsa mataki ne da zai kare ‘yan gwagwarmaya daga kwadayin abin duniya
Mayar da son rai shara, kafin a kasafta wadanan kudaden tallafi ya zama wajibi kafin tantance kungiyoyin da suka cancanci cin moriyar wannan tsari domin ta haka ne za a iya cimma burin da aka sa gaba
Jamhuriyar Nijar ta yi kaurin suna a wajen kungiyoyin kare hakkin dan adam na kasa da kasa a ‘yan shekarun nan sakamakon lura da yadda hukumomin kasar suka sha hanawa masu fafitika ‘yancin gudanar da zanga zanga matakin da gwamnatin ta Nijar ke alakantawa da dalilan tsaro
A saurari rahoto cikin sauti daga birnin Yamai a Jamhuriyar Nijar

Dubi ra’ayoyi
A yayin da ya ke yi wa al'ummar kasar jawabin shekara-shekara, Nana Akufo Addo, ya zayyana irin nasarorin da ya ce gwamnatinsa ta cimma a wannan wa'adin mulkin nasa
Ya kuma tabo mahimman batutuwa da kasar ke fama da su, ciki har da batun dawo da daliban Ghana daga China
Shugaban kasar Ghana Nana Akufo Addo, ya sha alwashin fara biyan mutanen da kudadensu su ya makale a bankunan da suka durkushe daga ranar Litinin din nan mai zuwa

Haka nan, ya lashi takobin hukunta duk wanda aka kama da hannu cikin durkushewar bankunan wanda yanzu ya zama wajibi akan gwamnatinsa ta biya mutanen da su ka yi ajiya a bankunan biliyoyin kudade, wanda ba don wannan ba, gwamnati zata yi amfani da su wajen gudanar da ayyukan raya kasa
Sugaban kasar, ya ci gaba da bayyana irin nasarorin da gwamnatinsa ta cimma cikin wa’adin mulkinsa na farko, kana, ya ga fa’idar al’ummar kasar su sake zabansa a karo na biyu domin ya ci gaba da ayyukan gina kasa da ya fara
Sai dai kuma, wdannan kalaman, ba su faranta wa ‘yan adawa rai ba, abin da ya sanya su fice daga dakin taron kafin shugaban ya kammala jawabinsa
Domin Karin bayani, a saurari cikakken rahoton Ridwan Mukhtar Abbas:





Dubi ra’ayoyi
Asusun tallafawa yara na Majalisar Dinkin Duniya da ake kira UNICEF ya bayyana damuwa a game da mawuyacin halin da mata da yara kanana ke ciki a wasu yankunan jamhuriyar Nijar bayan da Majalisar Dinkin Duniya a jiya Laraba ta sanar cewa miliyoyin mutane, galibinsu yara kanana su na wahala sosai sanadiyar wasu tarin matsaloli da suka addabi kasar
Kimanin mutane miliyan 2 da dubu 900 daga cikin mutane miliyan 21 na yawan al’ummar Nijar ne ke cikin halin kuncin rayuwa a yanzu haka a ewar rahoton Majalisar Dinkin Duniya
Kaka Touda Goni Mamadou, na kungiyar AEC ya ce matsalolin tsaro, da annoba da ambaliyar ruwa na da ga cikin dalilan da suka jefa yaran a cikin wannan yanayin
Ganin yadda abubuwa suka tsananta, asusun na UNICEF ya nuna damuwa game da makomar wadannan yara dake cikin hali na rashin tabbas
Da ma gwamnatin Nijar a karshen taron majalisar ministoci na ranar 14 ga watan Fabarairu ta sanar cewa ‘yan kasar da yawa na cikin yanayin bukatar tallafin gaggawa sakamakon rashin samun wadatar amfanin gona a daminar da ta gabata, lamarin dake shafar kauyuka 4,409 daga cikin 1,1726 da ake da su a kasar
Mutane kimanin 263,000 ne suka tsere daga matsugunansu a cikin kusan shekaru 6 sanadiyar hare haren ta’addanci a yankin tafkin Chadi, yayin da wasu ‘yan Mali da ‘yan Nijar su 78,000 suka sami mafaka a yankunan Tahoua da Tilabery
Wakiliyar UNICEF a Nijar Dr
Felicite Tchibindat ta ce shi ya sa ake bukatar kudi dala miliyon 60 domin tallafawa al’umomin yankunan dake ba 'yan gudun hijirar mafaka
Asusun na UNICEF ya kuma gargadi hukumomin Najeriya kan halin kuncin rayuwar da miliyoyin ‘yan kasar ke ciki wanda akasarinsu mata da yara kanana ne, sakamakon yawaitar aiyukan ta’addancin 'yan kungiyar Boko Haram
A saurari rahoto daga birnin Yamai a Jamhuriyar Nijar

Dubi ra’ayoyi
Wata babbar tawagar gwamnatin Janhuriyar Nijar, karkashin Ministan Tsaron kasar, Dakta Alkash Alhada ta jagoranci wani muhimmin taro na masu ruwa da tsaki kan batun tsaro a jahar Tahoua (Tawa) mai makwabtaka da kasar Mali, wadda ke fama da ‘yan ta’adda da kan ketara kan iyaka zuwa kasar Nijar su aikata ta’asa
Taron, wanda aka yi shi da shugabannin jama’a da kuma na bangaren tsaro da ‘yan majalisun dokoki na kasa da Gwamnan jahar Tahoua da sarakunan gargajiya da shugabanin addinai da kungiyoyin farar hulla da na mata da na matasa da na ‘yan siyasa domin ankarar da al'ummar jahar Tahoua game da barazanar tsaro dake wannan jaha mai makwabtaka da azabtacciyar kasar ta Mali ke fuskanta
Minista Alhada ya ce ganin muhimmancin bayar da hadin kan al’ummomin yankin Tahoua ya sa tawagar ta gwamnatin Nijar ta yanke shawarar kaddamar da kwamitocin da za su karade fadin jahar ta Tahoua su nemi hadin kan jama’a wajen yaki da ‘yan ta’adda
Ya ce yaki da ‘yan ta’addan wani babban jihadi ne
Wani malami a tawagar ya jaddada cewa akidar ‘yan ta’addar sam ba ta yi kama da ta Musulunci ba
Ga Haruna Mamman Bako da cikakken rahoton:


Dubi ra’ayoyi
Ofishin kare hakkokin bil Adama na Majalisar Dinkin Duniya ya yi kira akan a gudanar da cikakken bincike ba tare da son kai ba a kan kisan kiyashin da aka yi wa mutane 23 a wani kauye a yankin arewa maso yammacin Kamaru, inda ake magana da harshen ingilishi a ranar 14 ga watan Fabrairu
An sami karin bayanai tun bayan aukuwar harin na tada hankali
Masu sa ido kan kare hakkokin bil adama na Majalisar Dinkin Duniya da ke yankin na Kamaru sun bada rahoton cewa yara 15 aka kashe kuma 9 daga cikin su 'yan kasa da shekaru biyar ne
Sun kuma ce akwai mata biyu masu juna biyu cikin wadanda harin ya shafa
Daya daga cikin su ta rasu a asibiti sakamakon raunin da ta samu
Mai magana da yawun hukumar kare hakkokin bil Adama a Majalisar Dinkin Duniya, Rupert Colville, ya ce, har yanzu ba a sami cikakken bayani akan aukuwar lamarin ba
Amma ya shaida wa muryar Amurka cewa shaidun gani da ido sun ce mutane 40 dauke da makamai da kuma jami’an soja da na tsaro ne suka kai hari a kauyen
Dubi ra’ayoyi
A jamhuriyar Nijar hukumar zaben kasar ta tabbatar da daukar matakai domin baiwa jama’a damar su yi rajista a yankunan dake fama da matsalar tsaro sannan hukumar ta CENI ta gargadi ‘yan siyasa su kasance masu bin doka da oda
Wannan ya biyo bayan ganin yadda ake cigaba da gudanar da rajistar zabe a sassan kasar inda wasu rahotannin ke cewa wasu ‘yan siyasa sun fara yunkurin yiwa mutanensu rajista ba akan ka’ida ba
Ganin ce-ce-ku-cen da aka fuskanta a ranakun farkon kaddamar da rajistar zabe a jihohin Maradi, Damagaram, Diffa da Yamai ne ya sa hukumar zabe ta kasa kiran taron masu ruwa da tsaki a sha’anin zabe da nufin jan hankulan bangarorin siyasa game da hukuncin da ka iya hawa kan duk wanda aka kama da yunkurin rashin bin ka'ida
Wani bidiyon da aka yada a kafafen sada zumunta a makon jiya na zargin kusoshin jam’iyar PNDS mai mulki da buga takardun haifuwa a boye a garin Damagaram, da nufin cimma wani buri a yayin rajistar dake gudana a yanzu haka, to sai dai sakatarenta mai kula da harkokin zabe Boubacar Sabo na cewa babu kamshin gaskiya a wannan batu
Yanzu haka wasu ‘yan siyasa na cigaba da kalubalantar hukumar zaben ta CENI saboda yadda suke mata kallon mai raunin
Domin kaucewa fuskantar matsalolin da yayi fama da su a zangon farko na rajistar zabe hukumar zabe ta bayyana daukar matakan tabbatar da tsaro a yankunan da ke fama da tashin hankula
Mutane sama da miliyon 3 ne hukumar ta CENI ta ce sun yi rajistar zabe a yankunan Tilabery, Tahoua, Agadez da Dosso, yayinda tace za ta dauki matakan tace sunayen mutanen da suka yi rajista fiye da 1
A saurari rahoton Souley cikin sauti daga birnin Yamai a Jamhuriyar Nijar


Dubi ra’ayoyi
Kimanin mutum 20 ne suka mutu a jamhuriyar Nijar, sakamakon wata turereniya da aka yi a garin Diffa, a lokacin da ake shirin rabon wani tallafi da gwamnan jihar Borno ya bayar domin ‘yan gudun hijirar Najeriya da suka tserewa rikicin Boko Haram
Lamarin ya wakana ne da sanyin safiyar yau Litinin 17 ga watan Fabarairu, a filin wasanni na birnin Diffa wato MJC
Inda dimbin mutane maza da mata suka yi asubanci don zuwa karbar tallafin, a cewar shaidun gani da ido lokacin zantawa da manema labarai
Kawo yanzu, rahotanni sun tabbatar da mutuwar kimanin mutum 20, galibin su mata da yara kanana, wasu da dama kuma sun ji rauni sanadiyar wannan turereniyar
Mara Mamadou shine shugaban kungiyar Alternative Espace Citoyen a yankin Diffa, ya ce tun da misalin karfe 5 mutane da suka ji labarin taimakon da aka bayar, sai suka cika kofar wurin rabon kayan tallafi, dalilin da yasa, da safe koda aka bude kofa, sai aka tattake wadanda ke nan, inda mata da yara guda 20 suka rasa ransu
Gwamnan jihar Diffa Issa Lemine dake jagorancin wata tawagar jami’an hukumar jihar, sun ziyarci wurin da wannan al’amari ya faru kafin su leka asibitocin, da aka ajiye gawarwakin mutanen da suka rasu
Koda yake ba wani jami’in hukumar lafiya da ya yi tsokaci akan batun, wani hakimi da bai so a bayyana sunansa ba ya ja hankalin jama’a, ya ce neman abun duniya ne ya kawo haka, abinda ya fi shine, kowa yayi hakuri da kadan, mai rabo baya rasa samu
A rabon da Gwamna Umaru Zulum ya jagoranta a jiya Lahadi, kowanne dan gudun hijira ya sami kusan naira 5,000 hade da kayan abinci kamar shinkafa, man girki da suga, abinda ya kwadaitar da ‘yan gudun hijirar har ma da wasu ‘yan gari suka yi asubanci zuwa wurin da ake shirin ci gaba da rabon wannan tallafi a yau Litinin, dalilin wannan turereniya kenan
‘Yan Najeriya akalla 12,0000 ne suka yi hijira zuwa yankin Diffa shekaru kusan 7 kenan, sanadiyar rikicin ‘yan kungiyar Boko Haram yayin da wasu dubban ‘yan Nijar suka yi kaura daga garuruwansu saboda tabarbarewar al’amuran tsaro
A saurari rahoto cikin sauti daga birnin Yamai a Jamhuriyar Nijar


Akalla farar hula 35 ne rahotannin suka nuna sun rasa rayukansu sannan an kona gidaje 40 cikin kasa da mako guda a yankin Kamaru da ke amfani da harshen Ingilishi
Lamarin ya biyo bayan wata mummunar arangama da aka yi tsakanin dakarun kasar da mayakan 'yan aware da ke fafutukar kafa kasar Ambazonia
Gwamnati da mayakan ‘yan awaren na zargin juna da alhakin mutuwar fararen hular, ciki har da yara kanana da suka makale a cikin gidajensu da aka kona
Bruno Ngeh mai shekara 38, ya ce ‘yar uwar matarsa da iyalanta tara duk sun mutu a hare-haren da aka kai Ngarr-buh; daya daga cikin kauyukan da lamarin ya rutsa da su
"Wadannan mutanen sun tsere ne zuwa kauyen na Ngarr-buh, suna tunanin cewa sun gujewa wannan rikici, amma sai ga shi dakarun da ya kamata su kare lafiyarsu, sun bi su har gida suna bacci sun kashe su
” Inji Ngeh
Sai dai kwamandan tsaron kasar, Laftanar Janar Rene Claude Meka, yayin da yake wani jawabi a kafar yada labaran CRTV, ya musanta hannun dakarunsa a wannan aika-aika
"Ya kamata kowa yan san cewa, dakarun kasar sun je ne su kare Kamaru da al’umarta daga hare-haren ‘yan ta’adda, a wannan yanayi da muke ciki, muna bukatar hadin kan al’umar Kamaru
” Meka ya ce




A yau Asabar, Shugaban Sudan ta Kudu Salva Kiir, ya ce zai mayar da kasar mai tsarin jihohi goma
Wannan mataki na da muhimmanci kuma bukata ce da bangaren ‘yan adawa ya gabatar, domin kafa gwamnatin hadaka, a yunkurin da ake yi na kawo karshen yakin basasar kasar
Kiir ya ce, yanzu za a raba kasar zuwa jihohi goma hade da wasu yankunan gudanar da mulki uku, wadanda suka hada da Pibor, Ruweng da kuma Abyei

Shugaba Kiir, ya kuma yi kira ga bangaren na adawa, da shi ma ya yi sakayya ta alheri, kan wannan mataki da gwamnatin ta dauka
Shi batun adadin jihohi a kasar, ya zama muhimmin batu a kokarin da ake yi na sasanta rikicin kasar ta Sudan ta Kudu, lura da cewa shi ne zai nuna iya iko kan yankunan da kowane bangare ke da shi

Dubi ra’ayoyi
A jiya Alhamis ne Babban Bankin duniya, da kuma Asusun bada lamuni na duniya wato IMF suka bada sanarwar cewa kasar Somaliya ta cancanci a yafe mata basussu kanta, biyo bayan sauye sauye a fannin tattalin arziki da ma’aikatu da hukumomi suka yi
Ana bin Somaliya bashin da masu bada bashi na kasashen waje da aka kiyasta ya fi sama da dalar Amurka biliyan biyar ($5B)
A cikin basussukan da ake bin Somaliya babba shine na dala biliyan daya ($1B) da Amurka take binta
A cikin wata sanarwa da aka fitar bayan da kwamitin koli suka tattauna a ranar 12 da 13 ga watan Fabrairu, don su duba cancantar Somaliya, hukumomin harkokin kudin masu karfi a duniya guda biyu sun goyi bayan Somaliya da a yafe mata bashinta a karkashin shirin kasashen matalauta masu tsananin bashi na (HIPC a takaice)
Kasashen da suka cancanta na wannan shirin sun yi alkawarin inganta tattalin arziki da kudade da kuma rage yawan talauci
an kwashe shekaru da dama, Somaliya tana karkashin shirin kulawar ma’aikatan IMF da ya taimakawa Somaliya inganta hanyoyin karbar haraji da bin diddgig na bayanan kudade na gwamnati
Ma'abota Sashen Hausa sun bayyana ci gaban da aka samu da ke ba kowa damar sauraron radiyo, da suka hada da amfani da yanar gizo da kuma wayoyin hannu da aka fi sani da salula
Dubi ra’ayoyi
Ma'abota Sashen Hausa sun bayyana ci gaban da aka samu da ke ba kowa damar sauraron radiyo, da suka hada da amfani da yanar gizo da kuma wayoyin hannu da aka fi sani da salula
Ma'aikan gidan Rediyo da kuma masu sauraro sun ce Radiyo na da muhimmanci da kuma tasiri da zai iya hada kan mutane ko kuma zama sanadin rarraba kawunansu
A cikin hirar da Sashen Hausa ya yi da wadansu masu saurare, sun bayyana cewa, rediyo ne hanya mafi sauki na samun labarai daga kusurwowi daban daban
Rediyo na samar da labarai, ya ilmantar ya kuma nishadantar
Muhimmancin Radiyo ga al'umma ya sa babban taron majalisar dinkin duniya a 2012 ya ayana ranan 13 ga watan Fabrairu a matsayin ranan rediyo na duniya
Wakilin Muryar Amurka, ya ji ta bakin wadansu masu sauraron radiyon wadanda suka bayyana cewa, rediyo na taimakawa wajen ilmantar da al'umma, da sanar da su abubuwan da ke faruwa a duk fadin duniya
A saurari cikakken rahoto cikin sauti daga babban birnin Accra a Ghana

Dubi ra’ayoyi
A jamhuriyar Nijar malaman makaranta sun fara tserewa daga karkarar Tilabery mai makwaftaka da kasashen Mali da Burkina Faso bayan da ‘yan ta’adda suka kaddamar da kone konen makarantun boko
'Yan ta'addan sun umurci malamai da su fice daga yankin ko kuma a halaka su, lamarin da ya sa malaman kwantaragi soma wani yajin aikin kwanaki biyu daga yau Alhamis da nufin tada hukumomi daga barci
Gomman makarantun framary ne aka kyasta cewa ‘yan ta’adda sun cinna wuta a ‘yan kwanakin nan a karkarar Tilabery yankin da a watannin da suka shige tashe tashen hankula suka yi sanadiyar rufe makarantu sama da 100
Wannan na faruwa ne a wani lokacin da malaman makaranta ke fama da tarin matsalolin rayuwa, mafarin da malaman suka fara yajin aikin kwanaki 2
A zantawar wakilin Muryar Amurka da shi akan wannan matsala Ministan Ilimi a matakin firamari Dakta Dauda Mahamadou Marthe ya tabbatar da cewa gwamnati na cikin daukar matakan kare malaman makaranta baki daya a yankunan dake fama da hare haren ‘yan bindiga
Ana su bangare wasu iyayen yara sun fara kiran bangarori su sasanta
Saurari rahoto cikin sauti daga birnin Yamai a Jamhuriyar Nijar


Dubi ra’ayoyi
Kasashe 15 na Afirka ta Yamma za su yi wani nazari kan irin tasiri ko illar da kasashen su ke fuskanta sakamakon rufe kan iyakokin Najeriya tun watan Agustan shekarar da ta gabata
Najeriya dai ta rufe kan iyakarta ne don yaki da fasa kwabri, matakin da daga bisani ya shafi sauran kayan masarufi da kuma manufar hana shigo da makamai
Sanarwa kan nazarin da za a yi, ba ta fadi takamaimai lokacin fito da rahoto kan batun ba, amma Ministan Harkokin Kasashen Waje na Najeriya, Goefrey Onyeama, ya ce za a yi hakan nan ba da dadewa ba
A bayaninsa game da makasudin rufe iyakar ga manema labarai, Onyeama ya ce ya zama wajibi a kula da ingancin kayan da ke ratsa kan iyakar Najeriya
"Za a tabbatar da cewa kayan da ke shigowa an kera su, ko samar da su a cikin kasashen Afirka ta Yamma kuma a tabbatar duk hajar da za ta shigo daga waje da yankin an sanya ma ta fiye da harajin kashi 50 ciki 100," a cewar Goefrey Onyeama
Sai dai wani dalilin na rufe iyakar shi ne yunkurin sanya Najeriya ta zama wata babbar cibiyar kasauwanci a Afirka
Wasu jami’an tsaron Najeriya sun bayyana amfanin ci gaba da rufe iyakar har sai an samu nasarar da ake bukata ta hana makamai shiga hannun ‘yan ta’adda
Wasu matakan da hukumar hana fasa kwabri ta dauka na hana sauke mai a tazarar kilomita 20 daga kan iyaka, bai yi wa wasu ‘yan majalisar wakilai na yankin kan iyakar dadi ba
Dan majalisar wakilai daga jihar Katsina, Sada Soli jibiya, ya ce illar matakin zai kare ne kan talakawan yankin, maimakon ya zama maganin fasa kwabri
Shugaba Buhari ya nuna alamun in dai aka bi ka’idar hada hadar kasuwanci ta yankin, gwamnatin sa za ta bude iyakar
A saurari rahoto cikin sauti daga Abuja


Dubi ra’ayoyi
A Jamhuriyar Nijar an yi jana’izar wasu ‘yan sanda biyu da suka rasu a sakamakon harin ta’addancin da aka kai a garin Ayorou da ke yankin Tilabery
Majiyoyi da dama sun bayyana cewa maharan da ke kan babura biyar zuwa shida sun fara ne da bindige wani farar hula a bayan garin Ayorou
Daga nan suka nufi ofishin ‘yan sanda inda suka yi nasarar halaka ‘yan sanda biyu kuma suka jikkata daya
Rahotanni sun kara da cewa jami’an tsaron da suka bi sawu sun yi nasarar kashe uku daga cikin wadannan mahara
Sannan sun kama wasu daga cikinsu kuma ana kyautata zaton farar hular da ‘yan bindigar suka halaka wani abokin tafiyarsu ne da ya tuba
Bayanai na nunin hadin kan da ‘yan bindiga ke samu daga wasu daidaikun mutane na matukar tasiri wajen yawaitar ayyukan ta’addanci a yankin Tilabery, saboda haka masu rajin kare hakkin jama’a ke jan hankula
Gwamnan jihar Tilabery, Tijjani Ibrahim Katchiella, ya sanar mana cewa yana kan hanyar zuwa Ayorou saboda tantance zahirin abubuwan da suka faru sanadiyyar wannan hari
A saurari rahoto cikin sauti daga Nijar


Dubi ra’ayoyi
Wani kwamitin zabe a Ghana, ya ce na'urar zaben Biometric da aka samar tun shekaru tara da suka gabata ta tsufa, kuma ba ta yin aiki sosai, don haka lallai akwai bukatar a tanadi sabuwa
Sai dai kuma wannan bayanin ya sha bamban da korafin hadakar kungiyoyin jami'yyun siyasa dake adawa da buga sabuwar rajistar masu zabe
Daraktan fasahar sadarwa na babbar jam'iyyar adawa ta NDC Kwame Grifit, ya ce ko da yake tun a shekarar 2011 aka samar da na'urar, kuma an ci moriyar ta sosai har yanzu ta na aiki
Daraktan ya kuma ce yana da muhimmanci a yi la'akari da cewa sau 81 kawai aka yi amfani da na'urar, da kuma sauran wasu kayan aikin na kwamfuta, amma hakan ba ya nufin sun tsufa
Da yake mayar da martani, Atik Muhammed mamban kwamitin zaben ya karyata ikirarin, ya na mai cewa na'urorin ba su tashi aiki ba
Don haka, hukumar zabe mai zaman kanta ta ke ganin ya dace a buga sabuwar ragistar masu zabe da za a iya dogara a kanta
A saboda haka kwamitin ke ganin matakin hukumar zaben ya yi daidai, kuma ya zo kan lokaci
Mr
Muhammed ya kuma karyata ikirarin cewa buga sabuwar rajista tamkar barnar kudi ne
Ya na mai goyon baya ga hukumar zaben, akan ta kammala buga rajistar zabe akan lokaci don zaben kasar na wannan shekarar
A saurari rahoto cikin sauti daga birnin Accra, a Ghana


Dubi ra’ayoyi
A yayin da a yau litinin dalibai ke addu’o'in tunawa da wasu abokansu da jami’an tsaro suka bindige a yayin zanga zangar ranar 9 ga watan Fabarairun shekarar 1990 kungiyar dalibai ta kasa wato USN ta jaddada aniyar ci gaba da gwagwarmayar ganin an gudanar da binciken da zai bada damar zakulo masu hannu a wannan ta’asa don gurfanar da su a gaban shari’a
Dubban dalibai ne suka hallara a dandalin da ake kira Place des Marthyrs da ke birnin Yamai a ranar litinin domin tunawa da dalibai 3 da suka kwanta dama bayan da jami’an tsaro suka bude masu wuta a lokacin wata zanga zangar tayar da mahukunta daga barci game da matsalolin daliban a lokacin
Shekaru 30 bayan faruwar wannan al’amari, har yanzu ana ci gaba da jan kafa wajen gudanar da binciken da zai bada damar hukunta masu hannu a wannan kisa to amma a cewar sakataren kungiyar dalibai ta USN Idder Algabit, gaskiya za ta bayyana ko ba jima ko ba dade
A shekarar 2017 ma wani dalibi ya rasa ransa a lokacin da jami’an tsaro suka kutsa jami’ar Yamai a yayin da daliban ke shirin gudanar da wata zanga zanga
Dukan gwamnatocin da suka gabata a Nijer har zuwa wadda ke ci a yau, sun sha alwashin hukunta masu hannu a kisan daliban wato Abdou Maman Saguir, da Issaka Kaine, da kuma Alio Nahantsi to amma har yanzu hakar kungiyar daliban ta USN ta kasa cimma ruwa duk kuwa da cewa zanga zangar ta ranar 9 ga wata Fabarairun 1990 ta taimaka wajen mayar da wannan kasa akan tafarkin dimokradiyya
A saurari labari cikin sauti daga birnin Yamai a Nijar

A yau Kamaru ta gudanar da zaben kananan hukumomi da na ‘yan majalisa a kasar
Bayanai sun yi nuni da cewa, an yi zaben cikin lumana a yankunan da ke amfani da harshen Faransanci
Sai dai an ga jinkiri a yankin bangaren da ke amfani da harshen Ingilishi, inda mayakan ‘yan aware suka gargadi mazauna yankin da kada su fita kada kuri’a
Daruruwan masu kada kuri’a sun yi dogon layi a rumfunan zabe a makarantar Firaimare ta Bilingual Bastos mallakar gwamnati, a Yaounde, babban birnin kasar ta Kamaru
Daga cikin wadanda suka yi zabensu da wuri-wuri, akwai Shugaba Paul Biya, wanda bayan da ya kada kuri’arsa, ya yi kira ga mutane da su fito kwansu da kwarkwatarsu su yi zabe
Ya kuma yi kira ga jama’a da su yi watsi da mutanen da ya kira “masu dauke hankalin jama’a” daga muhimman batutuwa
A ‘yan shekarun bayan nan, kasar ta Kamaru tana ta fama da matsalar yunkurin bangarewar masu amfani da harshen Ingilishi, lamarin da har ya kai ga kai hare-hare
Dubban mutane sun mutu sanadiyyar wannan rikici kana wasu miliyoyi sun fice a gidajensu
Gabanin zaben, ‘yan awaren, sun sha alwashin hana ruwa gudu, amma shugaba Biya ya ce a zuba a gani

Dubi ra’ayoyi
A Jamhuriyar Nijar, an fara rijistar masu zabe a yau Asabar 8 ga watan Fabrairu, a jihohin Maradi, Damagaran, Diffa da Niamey
Bayan da aka kammala irin wannan aiki a wasu jihohin kasar hudu, wato Agadez, Tahoua, Tilabery da Dosso, an ci gaba da shirye-shiryen zaben na gama gari wanda za a gudanar a shekarar 2020 da 2021

‘Yan kasar kusan million 5 ne ake saran yi wa rajista a wadanan jihohi da kasashen da kasar ke da ofisoshin jakadanci a yayin wannan aiki da ke matsayin zango na biyu na ayyukan da hukumar zabe ta kaddamar
Shirin na kokari ne ya samar da kundin rajistar da zai ba da damar ba da katin zabe mai hoto da zanen yatsu
Darekta mai kula da ayyukan rijista a hukumar zabe ta CENI, Malam Oumarou Saidi, ya yi kira ga ‘yan kasar akan muhimmancin ‘yin wannan rjista
Firim Minista Birgi Raffini, ya jagoranci kwaryakwaryan bikin da aka shirya a ma’aikatar Magajin Garin Yamai domin kaddamar da wannan aikin yin rijistar
Wannan shi ne karon farko da za a fara amfani da katin zabe mai hoto da zanen yatsu a Jamhuriyyar Nijar
Ministan cikin gida Bazoum Mohamed, ya ce wannan matakin zai magance dukkan wani yunkurin murda zabe
A karshen watan Nuwamba ake sa ran gudanar da zaben kananan hukumomi, yayin da za a gudanar da zaben shugaban kasa da na ‘yan majalisar dokokin kasa a watan Disamba
Saurari cikakken rahoton cikin sauti

Dubi ra’ayoyi
A jamhuriyar Nijar ‘yan bingida sun halaka shugaban wata makarantar firaimari a jiya alhamis a wani kauyen yankin Tilabery, bayan sun kashe wasu magina 4 a karkarar Anzuru
Wannan shine dalilin da yasa kungiyoyin malaman kwantaragi kiran hukumomi su dauki matakan kare malamai daga wannan barazana
To sai dai tuni gwamnati ta bayyana shirin daukar matakan da suka dace domin kare rayuwar malaman makaranta a duk inda suke
Lamarin ya faru ne lokacin da malamin makarantar ke kokarin komawa kauyen da yake aikin malanta bayan da ya dauko kayayyakin karatun yara a daya daga cikin kauyuka makwafta, kamar yadda sakataren kungiyar malaman Synaceb reshen Tilabery Moussa Maman Mahamadou ya shaida
A Yamai kungiyoyin malaman makaranta sun bayyana damuwarsu game da faruwar wannan al’amari
Sakataren kungiyar Synafces Jariri Labo ya ce kisan shugaban makarantar kauyen Doukou Makani wani abu ne dake nunin an shiga sabon babi a tashe tashen hankulan da suka addabi yankin Tilabery
A cewar Mounkaila Halidou yanzu an kai matsayin da zai sa hukumomi su gaggauta daukar matakan kare lafiyar wadanan ma’aikatan kasa
Ministan ilimi Dr
Daouda Mahamadou Marthe dake ziyara a yanki Diffa ya tabbatar da cewa gwamnati ba za ta yi kasa a guiwa ba wajen baiwa malaman makaranta kariya
A saurari cikakken rahoto cikin sauti daga Nijar


Dubi ra’ayoyi
A jamhuriyar Nijar ma’aikatan ma’adanan karkashin kasa sun fara gudanar da taro da nufin nazarin hanyoyin magance matsalolin da ke dabaibaye da al’amuran gudanar da fannin

Lura da yadda ake fuskantar durkushewar kamfanonin da ke ayyukan hako ma’adanai a yankin arewacin kasar Nijar, ya sa kungiyar ma’aikatan ma’adanai ta Syntramine kiran wannan babban taro da nufin bullo da shawarwarin da zasu taimaka a sami mafita, a cewar sakataren kungiyar mai barin gado Moutari Aboubakar
Rashin mutunta ‘yancin ma’aikata da rashin bin ka’idodin ayyukan hakar ma’adanai na daga cikin matsalolin da suka dauki hankalin mahalarta wannan taro

"Halin da ake ciki a yankin da ake gudanar da ayyukan hakar ma’adanai wani abu ne da ke bukatar saka ido sosai, saboda haka ya zama wajibi hukumomi su karfafa matakai domin bin diddigin wannan al’amari
" inji Moutari Aboubakar
A karshen wannan taro shugabanin kungiyar Syntramine zasu gabatarwa gwamnati takardun shawarwarin da suke gani zasu taimaka wajen magance matsalolin da ke hana ruwa gudu wajen tafiyar da sha’anin albarkatun karkashin kasa ta yadda kasar da jama’arta zasu ci moriyar wannan arziki da Allah ya ba su
A saurari cikakken rahoton cikin sauti daga Yamai:

Dubi ra’ayoyi
Wata kotu a Afirka ta Kudu, ta ba da sammacin kama tsohon shugaban kasar Jacob Zuma, saboda ya ki bayyana a gaban kotu a yau Talata a zaman shari’ar da ake tuhumarsa da wasu laifuka
Ana zargin Zuma ne da laifin karbar cin hanci daga wani kamfanin Faransa mai kera makamai da ake kira Thales, wanda ya rattaba hannu kan wani kwantiragin dala biliyan biyu da kasar
Lamarin ya faru ne a shekarar 1999, a lokacin Zuma na matsayin mataimakin shugaban kasa
A daukacin karar, ana tuhumar Zuma da laifuka 16, wadanda suka hada da damfara da zamba cikin aminci
Su dai lauyoyin Zuma, sun gabatar da wata wasika da wani likitan sojoji ya sa hannu, wacce ta nuna cewa tsohon shugaban ba shi da lafiya, ya kuma fita kasar waje ganin likitoci - wasikar da alkalin ya nuna shakku akai
Sai dai alkalin, ya jingine sammacin kama Zuma zuwa ranar 9 ga watan Mayu, lokacin da za a sake zaman sauraren karar
Dubi ra’ayoyi
Ministar tsaron kasar Faransa, Florence Parly, ta bayyana shirin aika karin wasu dakarun Faransa 600 zuwa Yankin Sahel domin karfafawa askarawan kasar gwiwa da ke tafka yaki da kungiyoyin ta’addancin da suka addabi jama’a akan iyakokin Nijar da Mali, da kuma Burkina Faso
Sojoji 220 ne a taron birnin Pau aka kudiri aniyar karawa akan sojoji 4500 da Faransa ta girke a Yankin na Sahel da sunan yaki da ta’addanci
Amma lura da tsanantar al’amura ya sa shugaba Emmanuel Macron kara yawansu zuwa 600 inji wata sanarwar da ministar tsaron kasar Florence Parly ta fitar a ranar 2 ga watan nan na Fabrairu
Sanarwar ta kara da cewa akasarin wadannan dakaru 600 za a girke su ne akan iyakokin Mali da Nijar, da kuma Burkina Faso
Sai dai akwai wadanda suka nuna shakku game da matakin kara sojojin kasashen waje a Yankin Sahel
Wasu kuma na ganin zai inganta yanayin rayuwa da taimakawa wajen kawo karshen ta'addanci
Sanarwar ma’aikatar tsaron kasar ta Faransa ta yi nuni da cewa nan da kwanaki kadan ne karin sojojin za su isa Yankin Sahel domin soma aiki gadan-gadan
Da ma a watan Disamba 2019 ne shugaban kasar Nijar Issouhou Mahamadou ya jaddada bukatar samun karin sojin waje a kasashen Sahel domin fatattakar kungiyoyin ta’addancin da suka addabi wannan Yanki
A saurari rahoto cikin sauti daga birnin Yamai

Dubi ra’ayoyi
Tuni Wasu Kasashe Suka Fara Kwashe 'Yan Kasar Su Daga Birnin Wuhan Dake China Kuma Tushen Cutar CORONAVIRUS Wacce Humkumar Lafiya Ta Duniya WHO Ta Ayyana Dokar Ta Baci Akanta
Yayin da hukumomin kasashen duniya ke kokarin kare al’ummominsu dake kasar china daga kamuwa daga cutar coronavirus wace majalisar dinkin duniya ta bayyana ta a matsayin annoba, itama kasar Ghana ta shiga sahun kasashen dake tunanin daukan wannan mataki
Duk da cewa wannan lamarin na bukatar kulawa na gaggawa, ba a iya aiwatar da wannan aiki cikin sauki ba tare da kashe makudan kudade ba wanda a halin yanzu kasar ta Ghana, bata da irin wannan kudi a ajiye
Ofishin jakadancin Ghanan, ya ce, zasu fi mai da hankali ne akan maido dalibai da ‘yan kasuwa daga China daga cikin kudade kalilan da gwanati ta bayar, wanda jami’an ofishin jakadancin suka ce, yanayi ne mawuyaci amma ya zama dole su dau matsaya
A saurari Cikakken Rahoton Ridwan Abbas:


Dubi ra’ayoyi
Yankin gabashin Afrika na fama da matsala ta farin-dango mafi girma a cikin shekaru 25, a cewar hukumar abinci da noma ta Majalisar Dinkin Duniya
Lamarin shi ne kuma mafi muni da kasar Kenya ta gani cikin shekaru 70
Wadannan farin masu illa ga tsirrai, sun yi barna a kimanin Larduna 11 cikin 47 a kasar ta Kenya, inda suka lalata filayen noma masu tarin yawa
Masana sun ce idan ba a dauki matakan da suka dace ba, lamarin zai haddasa babbar barazana ga fannin samar da abinci da rayuwar al’ummar yankin
Wani manomi a Kenya mai suna Theophilas Kimanzi, yana hasashen ya sami amfanin gona mai kyau, amma sai ya tashi da safe a makon da ya gabata ya tarar da farin sun cinye masa amfanin gonarsa
Ya ce “sun cinye min masara da koren-wake, har ma sun cinye min kankana, sun kuma cinye abinci da muka tanadarwa dabbobinmu
Yanzu ba mu da wani abun da ya rage illa gwamnati ta kawo mana dauki
"
Dubi ra’ayoyi
Jami’an kula da karbar haraji a Jamhuriyar Nijar sun ce sun samu nasarori wajen tattara kudaden harajin shekarar da ta gabata
Hukumomin sun ce an samu ci gaban ne duk da irin gibin da matakin rufe iyakokin Najeriya ya janyowa asusun gwamnati a kwanakin baya
Yayin wata zantawa da Muryar Amurka, Magatakardan kungiyar jami’an haraji, Moussa Oumarou, ya ce, biliyan 500 na cfa suka yi nasarar karbowa daga hannun talakawa da sunan haraji a bara kadai
Hakan kuma a cewarsa, na nuni da cewa an samu ci gaba sosai idan aka kwatanta da shekarun da suka shige
“Najeriya, babbar kasa ce mai iyaka da yawa da Nijar, duk inda ka bi za ka iya shiga Najeriya, akwai kuma hadahadar kasuwanci tsakaninmu da Najeriya, wannan hada-hada da ake yi tsakaninmu, ta rage kudaden da ke shiga baitulmalin kasa,” a cewar Oumarou
“Abin da muke fata, gwamnatin kasar Nijar da Najeriya, su tattauna tsakaninsu domin a samu maslaha,” ya kara da cewa
Saurari cikakkiyar hirar a nan:

Dubi ra’ayoyi
Kungiyoyin kare hakkin jama’a a Jamhuriyar Nijer na fannin ilimi suna gargadi ga hukumomin ilimi mai zurfi, da malaman jami’oin, da gwamnati, akan su zauna teburin tattaunawa domin samun masalahar rikicin da ya haddasa tsayawar al’amuran karatu a daukacin jami’o'in kasar
A bara ne gwamnatin Nijer ta dauki matakin soke zaben shugabannin Jami’o'i don maye gurbinsu da tsarin nadi, wadannan matsalolin su suka janyo ka-ce-na-ce a tsakanin hukumomin ilimi mai zurfi da kungiyar malaman makaranta ta SNECS, wadda a baya bayan nan ta umurci magoya bayanta shiga yajin aikin wata daya, lamarin da ya sa iyayen dalibai suke kiran bangarori su zauna akan teburin sulhu
Gwamnatin Nijer ta bayyana cewa nada shugabannin jami’o'i ba bakon abu ba ne a Nahiyar Afurka
Irin wannan mataki na bai wa hukumomin damar sanin irin wainar da ake toyawa a jami’o'i mallakar gwamnati
Kungiyar Malamai ta SNECS ne kallon lamarin tamkar wani katsalandan a harkokin tafiyar da jami’o'i
Kungiyar kare hakkin jama’a a fannin ilimi, COADE, ta ce mutunta doka ya zama wajibi ga dukkan ‘yan kasa
Saurari cikakken rahoton Wakilin muryar Amurka Souley Moumouni Barma
Dubi ra’ayoyi
Malaman jami'o'i na Jamhuriyar Nijar sun tsunduma yajin aikin na sai baba ta gani har tsawon wata guda a wani takun saka tsakaninsu da gwamnati da ta ki yarda da zaben jagororin jami'a da suke so a yi
Tuni majalisar dokoki ta sanya hannu kan dokar cewa gwamnatin ce za ta nada su, a cewar Ministan Ilimi mai zurfi Yahuza Sadisu a wani taron manema labarai
Abin da malaman suka ki, shine a cewarsu gwamnati tayi musu alkawarin da bata cika ba, a shekarar bara a wani zama da suka yi kan wannan matsalar inji Docta Ado Arifa Musa mataimakin magatakardar kungiyar malaman ta SNECS, inda ya ci gaba da cewa ba za su gushe daga hakan ba sai dai gwamnati ta yi ma dokar kwaskwarima, ba wai sun ce a soke ta ba
Game da kudaden da suka ce suna bin gwamnati na wasu hakkokinsu, Ministan ya ce kimanin million 800 da 'yan kai ne, wanda suka shafi jami'o'in Yamai, Tawa da Agadez, yayin da na Damagaram, Diffa,Tillbery, da Maradi ba su bin su, za su biya su ba da jimawa ba
Su kuma dilibai suna fargaba, ganin shekarar bara ma haka ta salwance sabili da wannan matsala ta yajin aikin malamai
A saurari rahoto cikin sauti daga wakiliyar Muryar Amurka Tamar Abari



Dubi ra’ayoyi
Shugaban hukumar da ke kula da 'yan gudun hijira ta Majalisar Dinkin Duniya UNCHR, Philipo Grandi, ya fara rangadi a Jamhuriyar Nijar
Ziyarar ta talakka ne kan tantance halin da ‘yan gudun hijira ke ciki a kasar musamman a yankin Tilabery inda dubban mazauna yankunan karkara suka tsere daga matsugunansu
Grandi ya fara wannan rangadi ne a wani sansanin ‘yan gudun hijira da ke kewayen garin Ouallam, a yankin Tilabery inda dubban mutanen suka tserewa hare-haren ta’addancin da aka fuskanta a makwannin baya akan iyakar Nigar da Mali
Grandi ya ce, a Ouallam, na ga mutanen da suka bayyana min cewa sun yi kaura daga matsugunansu ya fi a kirga, sakamakon barazanar da suke fuskanta daga ‘yan ta’adda wadanda ke ba su umurnin su fice daga garuruwan da suke zaune
Ya kara cewa wannan shi ne kalubale na farko da ya kamata a murkushe, kuma nauyi ne da ya rataya a wuyan gwamnati da abokan huldarta na fannin tsaro
Sai dai Grandi ya ce ba karfin soji kadai ake bukata ba a wannan yaki, wajibi ne ta wani bangare a dauki matakan inganta rayuwar talakawa
Ya bayyana hakan ne a cewar shi, wadanda aka zanta da su sun fada cewa makarantu akalla 137 aka rufe sanadiyyar tashe-tashen hankula
Dubban mutane ne suka gudu daga kauyukan da ke iyakar Nijar da Mali domin neman mafaka, bayan hare-haren Inates da Chinagoder
Philipo Grandi wanda ya sanar cewa hukumar UNHCR ba za ta gaji ba wajen tallafawa ‘yan gudun hijira, ya nuna damuwa game da halin da ake ciki a kasar Mali lamarin da ya ce dole ne kasashen duniya su hada karfi don magance wannan matsala
A saurari rahoto cikin sauti daga birnin Yamai

Dubi ra’ayoyi
Kasashen Afirka na daukar matakai akan abin da kwararru ke ganin akwai yiwuwar samun bullar cutar Coronavirus a Nahiyar
Yayin da dangantakar harkokin tattalin arziki da kuma tafiye-tafiye ke karuwa tsakanin kasashen Afirka da China, kwararru a fannin kiwon lafiya sun ce dole ne kasashen su shirya daukar matakan jinya da kuma kebe wadanda suka kamu da cutar
A jiya Talata, kasar Habasha ta sanar da cewa ta kebe wasu daliban kasar su uku da kuma wani dalibin kasar China guda daya da suka dawo daga wata jami'a dake Wuhan, a China
An tsayar da daliban ne a lokacin wani binciken tantancewa a tashar jirgen saman kasar, a lokacin ne aka gano su na nuna alamun rashin lafiya, ciki har da tari da mura
Dr
Munir Kassa, shugaban jami’an ma’aikatar lafiyar Habasha, ya ce kasar ta kuduri aniyar zama da shirin ko-ta-kwana
Tun daga farkon watan Janairu, gwamnatin kasar ta tuntubi Hukumar Lafiya ta Duniya da gwamnatin China akan halin da ake ciki
A wani karin rahoto, a yau Laraba karon farko aka kwashe 'yan wasu kasashe daga China, yayin da yawan wadanda su ka mutu sakamakon barkewar cutar Coronavirus ya karu zuwa mutane 132, kuma kasashe da yawa na daukar tsauraran matakai akan masu zuwa China
Wani Jirgin sama da aka yi shatar sa ya kwashe 'yan kasar Japan su dari biyu da shida daga Wuhan, wurin da cutar ta fi kamari, zuwa filin jiragen saman Haneda dake Tokyo a yau Laraba
An kai wasu fasinjoji su hudu asibiti bayan da su ka bayyana cewa ba sa jin dadin jikin su
Jami’an kiwon lafiya na cikin jirgin saman don tantance fasinjojin da kuma sa ido akan su, kafin tashin jirgin da kuma bayan saukar sa
Kamfanin dillancin labaran Associated Press ya ce, wani jirgin sama da aka yi shatar sa ya kwashe wasu Amurkawa da ba a san yawansu ba daga Wuhan zuwa Anchorage, a jihar Alaska dake Amurka, inda za a sake yi ma su gwaje-gwaje
Kasashen Australia, da New Zealand, da Faransa, da Rasha da sauransu, su ma sun sanar da shirin kwashe 'yan kasashensu daga Wuhan a wannan makon
Dubi ra’ayoyi
A jamhuriyar Nijar hukumar raya kasashe ta Amurka da ake kira USAID a takaice ta kaddamar da wani shiri na musamman da nufin tallafawa al’umomin jihohin Maradi da Zinder, wanda zai maida hankali wajen samar da wadatar abinci, ruwan sha, da yaki da cutar Tamoa, da kuma kyautata sha’anin kiwon lafiya a tsawon shekaru 5
Kimanin biliyan 90 na CFA ne hukumar ta USAID ta yi alkawarin kashewa a karkashin wannan shirin da ake kira Food for Peace, wanda zai shafi miliyoyin mutanen jihohin biyu
Gwamnonin jihohin da za su ci moriyar wannan shirin sun yaba da yunkurin na USAID
"Wannan shirin zai samar da sauyin rayuwa ga talakawan karkara da matsalar ta fi shafa," a cewar gwamnan jihar Maradi Zakari Oumarou
Kungiyoyin agajin da su ka hada da Save The Children, da CRS, da kuma CARE ne hukumar ta USAID ta baiwa amanar gudanar da wadannan ayyukan, da hadin guiwar wasu kungiyoyin cikin gida
Wannan wani bangare ne na ayyukan da hukumar USAID ke gudanarwa kai tsaye shekaru kusan 40 kenan a fannonin da suka shafi talakawa a wannan kasa
A saurari rahoto cikin sauti daga Nijar


Dubi ra’ayoyi
Hukumomin kiwon lafiya a Jamhuriyar Nijar sun tabbatar da cewa suna daukan matakan dakile yaduwar kwayar cutar Coronavirus, musamman a filin jirgin saman Diori Hamani na Yamai
An dai fi samun cunkoson jama'a a wannan filin jirgi da ke ganin matafiya daga sassan na duniya, musamman ma daga China
Hukumomin sun kuma sanar da cewa sun tsaurara matakai akan iyakokin Nijar da Najeriya sakamakon annobar cutar "Lassar Fever" da ta barke a wasu jihohin Arewa
A taron manema labaran da ya kira, shugaban ma’aikatar yaki da yaduwar cututtuka da annoba, Dr
Adamou Moustapha ya bayyana cewa har yanzu ba a samu labarin bullar kwayar cutar Coronavirus a Nijar ba duk da cewar cuta ce da ke saurin yaduwa
Manyan Jami’an ma’aikatar lafiya ta kasa tare da hadin gwiwar takwarorinsu na hukumar lafiya ta Duniya OMS ko WHO, sun kai ziyarar aiki a yammacin jiya Litinin a filin jirgin saman na Diori Hamani
Ziyarar ta su, ta kunshi tabbatar da an tsaurara matakan riga-kafi a ci gaba da neman hanyoyin kare jama’a daga wannan annoba da aka bayyana cewa ta kashe gomman mutane a kasar China
Annobar cutar Lassar Fever da ta barke a Najeriya wani abu ne kuma da ma’aikatar lafiyar Jamhuriyar Nijar ke dauka da matukar mahimmanci
Abin da kenan ya sa aka tsaurara matakan zuba ido akan matafiya a iyakokin kasashen biyu, inji Dr
Adamou Moustapha
Kungiyoyi masu zaman kansu a nasu bangare, na cewa ya zama wajibi tun yanzu a maida hankali wajen ayyukan waye kan jama’a
A saurari rahoto cikin sauti daga birnin Yamai

Dubi ra’ayoyi
Lura da dumbin 'yan kasar China da ke zaune a birnin Damagaram na Jamhuriyar Nijar wadanda kan yi zirga-zirga daga kasaru zuwa kasar ta Nijar, hukumomin yankin sun fara daukan matakan bullar cutar Coronavirus da ke kisa
Akwai 'yan kasar China ba adadi masu aiki a wurare kamar a babban asibitin yankin, da kamfanin matatar man fetur na SORAZ, zuwa 'yan kasuwa a Damagaram da kan yi zirga-zirga tsakanin yankin da China
Cutar dai kamar yadda likitoci suka yi bayani, tana saurin yaduwa, hakan ne ya sanya jagororin kamfanin SORAZ suka daukan matakan kariya
Jami'in kula da huldar jama'a a kamfanin, Ellemi Bukar, ya ce ba fita, ba shiga - wato wandanda suka je China kar su koma Damagaram, hakan nan wandanda suke SORAZ kar su je China
Ita ma hukumar kiwon lafiya ta jihar Damagaram ta yi nata yunkuri wajen daukan matakan, inda yanzu haka a cewar mataimakiyar Darekta, Madame Hadi Fatsuma Inki, suna wata ganawa da wakilan hukumomin kiwon lafiya na Duniya irin su OMS, da ta Afirka OAS, Croix Rouge da sauran su
Sai dai baya ga cutar ta Coronavirus, mazauna Damagaram da kewaye da ma sauran 'yan kasar sun nuna fargaba da damuwa kan bullar cutar Lassa Fever a Najeriya da ke makwabtaka da Nijar

Ko da yake, hukumomi sun ce nan gaba za su yi karin bayani game da wannan cuta
Saurari rahoto cikin sauti daga wakiliyar Muryar Amurka Tamar Abari


Dubi ra’ayoyi
A ci gaba da daukar matakan dakile hanyoyin da ‘yan ta’addan Arewacin Mali ke amfani da su, don kai farmaki a yankin Tiilabery, gwamnatin jamhuriyar Nijar ta bada sanarwar kafa dokar Ta-Baci a gundumar Filingue
Sai dai tuni masu rajin kare hakkin jama’a suka fara jan hankalin hukumomi akan bukatar daukar matakan samar da aikin yi ga matasa, don kare su daga tarkon ‘yan ta’adda
A taron majalisar ministoci na karshen mako aka fidda sanarwar kafa Dokar Ta-Bacin, a gundumar Filingue a matsayin wani matakin datse hanyar da ‘yan ta’adda ke amfani da ita, wajen kaiwa-da-kawowa tsakanin kasashen Mali da Najeriya
Sai dai hukumomi na kwatanta wannan matakin a matsayin na wucin gadi, abin da ke iya ba talakawa damar gudanar da wasu ayyukan ko sana’o'i kafin al’amura su dai-daitu
Yi wa doka biyayya a wannan lokaci da jami’an tsaro ke kokarin murkushe duk wata barazana, wani abu ne da ya zama wajibi a wuyan talakawa
To amma mutunta ‘yancin dan adam shi ma wani batu ne da ke bukatar a duba shi, inji Mariko Aboubacar
A nan gaba kadan majalisar dokokin kasar, za ta nazarci wannan mataki domin tabbatar da shi a hukunce, kafin nan dokar za ta soma aiki sakamakon lura da girman matsalar ta tsaro, dake kokarin mamaye baki dayan yankin Tilabery
Saurari rahoto cikin sauti daga birnin Yamai



Dubi ra’ayoyi
Jami’ai daga gwamnatin daya bangaren gwamnatoci biyu masu gaba da juna a Libya sun ce yaki da ya sake barkewa a jiya Lahadi, sakamakon dannawa da rundunar bangaren gabashin kasar ke yi zuwa wani yankin yammacin kasar mai muhimmanci ya yi lahani ga yarjejeniyar tsagaita wuta da aka cimma a farkon wannan wata
Arangamar na zuwa ne sa’o’I kalilan bayan da MDD tayi Allah wadai da ci gaba da rashin mutunta takunkumin amfani da makamai da kasashe da dama suka kakabawa Libya
Karya yarjejeniyar na faruwa ne a lokacin da bangarorin suka yi alkawarin mutunta takunkumin a gaban shugabannin duniya a wani taron kasa da kasa a Berlin na kasar Jamus a makon da ya gabata
Kawuna sun rarrabu a Libya tsakanin gwamntoci masu gaba da juna a gabas da yammacin kasar, kana kowane bangare na samun goyon bayan kungiyoyin ‘yan bindiga da wasu kasashen waje
Dubi ra’ayoyi
A wajen bikin bude dakin taron kasa da kasa na Mahatma Gandhi International Conference Center da aka yi a Nijer, Shugaba Issouhou Mahamadou, wanda ya jagoranci taron ya bayyana ginin a matsayin wani abu da daukacin ‘yan Nijar za su yi alfahari da shi saboda yadda zai karawa kasar daraja da kima a idon duniya

Jamhuriyar Nijar da kasar Indiya sun kudiri aniyar fadada huldar da ke tsakaninsu zuwa fannonin tsaro, da kiwon lafiya bayan da gwamnatin Firai Minista Narendra Modi ta ginawa Nijar wani dakin taro kyauta, wanda aka kiyasta darajarsa ta kai biliyan talatin na CFA, a matsayin wani bangare na alkawuran da kasar Indiya ta dauka a karkashin yarjejeniyoyin da kasashen biyu suka cimma
Hulda tsakanin kasar Indiya da kasashen Afirka wani abu ne mai dadadden tarihi, wanda akan gani ta hanyar al’adu da yanayi da muhallin yankunan biyu inji Ministan Harakokin Wajen kasar Indiya, Dr
S
Jaishankar, a lokacin da yake jawabi a yayin mikawa hukumomin Nijar makullan dakin taron na Mahatma Gandhi mai kujeru dubu biyu da dari da sha biyu wanda kasar Indiya ta gina kyauta a birnin Yamai
Ayyukan samar da makamashi da kuma noma, da kiwo su ne fannonin da kasashen biyu suka fi baiwa fifiko a shekarun baya, to amma lura da kyakkyawan sakamakon da wannan hulda ta bayar ya sa kasashen biyu yanke shawarar fadada huldar zuwa fannin tsaro da kiwon lafiya, inji Ministan Harakokin Wajen Nijar Kalla Hankourao
A karkashin yarjejeniyar kasashen biyu, Nijar ta sakarwa kasar Indiya ragama domin sayen amfanin gona da na kiwon da Allah ya horewa talakawan kasar
A saurari rahoto cikin sauti

Dubi ra’ayoyi
Shugabannin kasashen duniya sun amince a jiya Lahadi su mutunta shirin haramta makamai da kuma janyewa daga Libya, inda gwamnatoci masu gaba da juna ke yakin neman shugabanci
Shugabannin duniya 12 tare da manyan Wakilai daga kungiyoyin Tarayyar Turai da Tarayyar Afrika da Majalisar Dinkin Duniya da kuma kungiyar kasashen Larabawa sun gudanar da taron kolin wuni guda a birnin Berlin na kasar Jamus
Mun iya samun amincewar kowa cewa akwai bukatar mutunta yarjejeniyar haramta amfani da makaman a kuma tsaurara aiwatar da wannan matsayar kamar yadda aka yi a baya, inji shugaban Jamus Angela Merkel mai masaukin bakin taron kolin a cikin jawabin ta na karshe
Ta ce haka batun yake kuma tana ganin abubuwa da suka faru a kwanakin baya sun isa shaidar cewa ayyukan soji ba sune mafita ba, sai dai ya kara jefa mutane cikin wahala
Mahalarta taron kolin sun amince da yarjejeniyar mako daya na tsagaita wuta a Libya ta kara kaimi
Babban sakataren Majalisar Dinkin Duniya Antonio Guterre ya ce akwai bukatar dukkan bangarorin su kara matsin lamba a kan masu gaba da juna a Libya
Ganin cewa kasashen da dama suna marawa bangarori dabam dabam na Libya baya, akwai damuwar cewa Libya ka iya fadawa cikin halin da Syria ta tsinci kanta a ciki

Dubi ra’ayoyi
Kasar Jamus ta tara muhimman masu ruwa da tsaki a dadadden yakin basasar Libiya, da zummar kawo karshen katsalandan din sojojin kasashen waje, da karfafa batun tsagaita wuta da kuma sake bullo da wata hanya a siyasance, ta nemo ma wannan kasa ta arewacin Afirka makoma mai kyau
Shugabar Jamus Angela Merkel, ta gayyaci shugabannin kasashe 12 da MDD da kungiyar EU, da Kungiyar Kasashen Afirka AU da kuma Kungiyar Kasashen Larabawa, zuwa wannan babban taro na yau Lahadi, a birnin Berlin
Daga cikin Shugabannin kasa da ake kyautata zaton za su hallara, akwai Vladimir Putin na Rasha, Recep Tayyip Erdogon na Turkiyya, Emmanuel Macron na Faransa, Firimiyan Italiya Giuseppe Conte, Firaministan Burtaniya Boris Johnson, da Sakataren Harkokin Wajen Amurka Mike Pompeo da dai sauransu
Haka zalika, fitattun masu tafka rikici a Libiya din biyu, wato Firaminista Fayez Sarraj da Janar Khalifa Haftar, su ma za su hallara, a cewar Ministan Harkokin Wajen Jamus, Heiko Maas
Dubi ra’ayoyi
Shugabannin kasashe da dama za su hadu gobe Lahadi a birnin Berlin na kasar Jamus, don duba yadda za a kawo karshen rikicin kasar Libiya, da kuma yadda za a sa bangarorin da ke rikicin su sake kama tafarkin sasantawa, wadda ta sukurkuce sanadiyyar sake barkewar rikici a watan Afirilun bara
Sakatare-Janar na MDD zai je babban birnin na kasar Jamus ya hadu da Shugabannin Burtaniya da Faransa da Jamus da kuma sakataren harkokin wajen Amurka da dai sauran masu ruwa da tsaki
Za su yi kokarin sasanta Firaminista Fayez Al-Serraj da duniya ta amince da shi da kuma jagoran ‘yan tawaye Janar Khalifa Haftar
Manufar wannan hobbasar ita ce a cimma kwance damara, sannan a yi amfani da tsagaita wutar wajen sasanta dukkan bangarorin kasar kai tsaye kuma daki-daki
Dubi ra’ayoyi
A Jamhuriyar Nijar jam’iyyun hamayya sun yi kira ga Shugaba Issuhu Mahamadu ya yi murabus, saboda zargin sa da gazawa wajen tafiyar da al’amuran mulki, musamman fannin tsaro, inda ‘yan ta’adda ke ci gaba da hallaka sojojin kasar
Sai dai magoya bayan shugaban na ganin wannan a matsayin wani kame-kame irin na wanda ya rasa madafa
A wata sanarwar da suka fitar a yau dinnan Asabar, ‘yan Adawar, a karkashin inuwar kawancen FRDDR, sun bayyana damuwa a game da tabarbarewar tsaron da ake ciki a yanzu a kasar
Sun dora alhakin hakan a wuyar Shugaban kasar Issuhu Mahammadu, a cewar mai Magana da yawun jam’iyyar kawance FRDDR, Doudou Mahammadu

Mataimakin Shugaban Majalisar Dokokin kasar, kuma Sakataren yada labaran jam’iyyar PNDS Tarayya, Iro Sani, da yake mayar da martani akan zargin, ya bayyana cewa rashin hujja ne ya sa ‘yan adawa irin wannan tunani
Ya kara da cewa, babu kanshin gaskiya - hasali ma take-taken na ‘yan adawa na nuna cewa ba su shirya shiga zabubbuka masu zuwa ba
Jam’iyun na FRDDR sun alakanta yanayin da ake ciki a yanzu da batun zabubbukan da ake saran gudanarwa a karshen shekarar 2020

Wani binciken da majalisar dokokin kasar ta gudanar a kwanakin baya dangane da yadda aka kasafta kudaden sha’anin tsaro a Ma’aikatar Tsaro Ta Kasa da Ma’aikatar Cikin Gida, ya gano cewa an tafka barna sosai saboda haka jam’iyyun FRDDR suka bukaci ‘yan adawa a majalisar dokokin kasa su dauki matakan gabatar da rahoton wannan bincike a gaban kotu don ganin an hukunta masu hannu a wannan al’amari
Saurari cikakken rahoton Souley Moumouni Barma
Dubi ra’ayoyi
Dubun dubatan ‘yan kasar Malawi ne suka fita zanga-zanga a jiya Alhamis, domin nuna kin amincewarsu da yunkurin da wasu suke yi na baiwa masu shari’a cin hanci a kan wata shari’ar da ake yi don kalubalantar sake zaben shugaba Peter Muthirika a bara
Mutane sun dauki wannan matakin ne bayan da babban mai shari’ar kasar ya ce an baiwa Alkalai biyar da ke sauraron karar cin hanci
A ranar Litinin ne aka kai karar gaban hukuma mai yaki da cin hanci a kasar, abin da ya yi sanadin soma wannan zanga-zangar a manyan biranen kasar uku
Kimanin mutane 50,000 suka taru a babban birnin kasar Lilongwe, inda wasu tsiraru kuma suka taru a birnin Blantyre da Mzuzu
Shugabannin adawa sun ce, anyi zamba a zaben da aka gudanar a ranar 21 ga watan Mayun bara, inda Mutharika ya yi nasarar doke abokin karawarsa Lazarus Chakwera da dan tazarar da bai taka kara ya karya ba
A watan Agusta, shugabanin adawar suka kalubalanci babbar kotun Malawi a bisa sakamakon zaben, wannan shine karon farko a Malawi da za a kalubalanci zaben shugaban kasa a kotu tun da kasar ta samu ‘yancin kai daga Birtaniya a shekara ta dubu daya da dari tara da sittin da hudu
Dubi ra’ayoyi
Kasar Sudan na daga cikin kasashen da suka fi fama da talauci a duniya
Tashin gwauron zabi da farashin kayan masarufi suka yi ya janyo zanga-zangar da ta yi sanadiyyar hambare gwamanatin Oumar Al-Bashir
Miliyoyin yara ne suke fita aiki a maimakon makaranta ala tilas kowacce rana a Sudan domin talauci, a daya bagaren kuma saboda babu wadatattun azuzuwan da zai dauki duk yaran
Matashi dan shekaru goma sha biyar da haihuwa Murtadha Al-Haj ya daina zuwa makaranta shekaru uku da suka gabata domin ya taimaki iyayensa neman na kalaci
Murtadha yana zaune da iyayensa a Khartoum baban birnin kasar, kuma a wuni daya yana samun kasa da kwatankwacin dalar Amurka $4
Wannan hali da yake ciki yana kokarin hana shi cimma burinsa na zama likita
Ya ce a ko yaushe, mahaifiyata ta kan ce min, nan gaba idan al’amura sun inganta a rayuwar mu, zaka koma ka yi karatu har ka zama likita, amma kwatsam! Sai al’amuran siyasa suka kwabe wanda ya kai ga hambare gwamnati a Sudan
Duk da yake al’amuran siyasa sun daidaita a Sudan, har yanzu tattalin arzikin kasar yana da rauni
Dubi ra’ayoyi
Mazauna garin Chinagoder da 'yan bindiga suka kashe dakarun Nijar da dama a 'yan kwanakin nan, sun tsere zuwa garuruwa makwabta
Al'umar garin ta fice ne bayan da ‘yan ta’adda suka ba ta wa’adin ficewa ko kuma su fuskanci fushinsu
Lamarin na zuwa ne mako guda bayan harin da ya halaka dumbin sojoji a barikin na Chinagoder da ke kan iyakar Nijar da Mali
Bayanai daga kauyen Chinagoder na cewa, daukacin mazauna garin sun yi hijira zuwa garuruwa daban-daban na yankin Tilabery don gujewa ‘yan bindigar
Umurnin na zuwa ne duk kuwa da cewa yankin na karkashin ikon hukumomin Jamhuriyar ta Nijar
Malan Abdou Mahaman, daya daga cikin magidanta da suka tsere zuwa garin Abala, ya ce ‘yan bindigar da suka kai hari ne suka kore su daga Chinagoder
A cewar shi, yanzu garin ya watse, kuma wasu sun nufi Banibangou, wasu sun gudu zuwa garuruwa makwabta, ga mata ga yara kanana, sun bar dukiyoyinsu
Ya kara da cewa, a halin yanzu, ba su da abinci ba muhalli, dalilin da ya sa suke kira da a taimaka masu
Tuni dai mahukunta a garin Abala tare da hadin gwiwar kungiyoyi masu zaman kansu suka fara nazarin hanyoyin tunkarar wannan sabon al’amari
Jami’in fafutuka a yankin, Maman Haldi, ya shaida wa Muryar Amurka cewa, suna daukan matakan da suka dace
A halin da ake cikin dai, ba'a samu jin tabakin Gwamnan jihar Tilabery ba
Da ma dai masana sun bayyana cewa, ‘yan ta’addan kasar Mali na amfani da hanyoyin sadarwa irin na zamani domin cusa rudani a kawunan jama’a musamman a karkara, abin da ake ganin shi ne ya fara tasiri a Chinagoder
Ga cikakken rahoto cikin sauti daga Nijar


Dubi ra’ayoyi
Reshen kungiyar IS a Yankin Sahara ya dauki alhakin kai wani hari da ya yi sanadiyar mutuwar sojojin jamhuriyar Nijar sama da 80 a makon jiya a barikin Chinagoder da ke bakin iyakar Nijar da Mali
Wasu masu sharhi akan harkokin tsaro na ganin wannan a matsayin wani bangare na wata ajanda da kungiyar ta tsara don cimma wani buri a shekarar nan ta 2020
Wannan shine karo na biyu da reshen na IS a yankin Sahara ke daukar alhakin kai munanan hare haren da su ka yi sanadiyar mutuwar sojojin Nijar kusan 200 cikin wata daya duk akan iyakar kasar da Mali
Kamar yadda abin ya wakana a washe garin harin barikin Inates, a wannan karon ma kungiyar ta’addancin ta yi amfani da kafafen sada zumunta don yada bayanan abubuwan da suka faru a barikin Chinagoder a ranar alhamis 9 ga watan Janairun da ya gabata
Sanarwar kungiyar wacce aka yada da kuma wasu hotuna da ake dangantawa da harin na Chinagoder, ta ce mayakan reshen IS a yankin Sahara sun yi nasarar kashe sojoji 114
"Shugaban reshen kungiyar ta IS a yankin Sahara, Adnan Abu Walid Al Sahrawi, ya sami karfin zama sosai a Arewacin Mali, abin da ya baiwa shugabannin kungiyar damar samun magoya baya daga cikin al’umma sakamakon rashin samun kulawar da ta dace daga wajen hukumomi," a cewar Abdou Idi na kungiyar rajin kare demokradiyya ta FSCN
A wani abinda ya zama bakon al’amari, wasu rokokin da ba a san daga inda aka harbo su ba sun fadi a jiya da asuba a kauyen Kongou da ke gabashin birnin Yamai, kuma a cewar wasu bayanai abin na da nasaba da ayyukan ta’addanci
A saurari cikakken rahoto cikin sauti daga Nijar


Dubi ra’ayoyi
Shugabannin kasashen G5 Sahel da na Faransa sun jaddada aniyar ci gaba da aiki kafada da kafada a yakin da suke gwabzawa da ‘yan ta’adda
Yayin taron wadan suka kammala a garin Pau da ke kasar Faransa, shugabannin sun bayyana shirin bullo da wasu sabbin matakai kan yadda za su tunkari matsalolin tsaro a yankunansu
Sai dai masu adawa da zaman sojojin Faransa a wannan yanki, sun ce za su ci gaba da nuna matsin lamba har sai rundunar samar da tsaro a yankin da ake kira "Barkhane" ta kwashe komatsanta
Taron wanda aka bayyana a matsayin na sake daura damarar yaki da ta’addanci a Yankin Sahel, ya yanke shawarar ci gaba da zaman sojan Faransa a wannan Yanki,
Wannan dalili ya sa Faransa ta amince ta aika karin sojoji 220 akan 4,500 da ke can tun farko, matakin da dan Majalisar Dokokin Kasa, Idrissa Maidaji ya ce ya yi daidai
Haka kuma an bayyana shirin hada gwiwa tsakanin dakarun rundunar ta Barkhane da na G5 Sahel domin aiki a karkashin jagorancin kwamanda 1
Sai dai shugaban kungiyar AEC Moussa Tchangari na ganin yin hakan, tamkar sakarwa Faransa ragamar komai na sha’anin tsaro a kasashen Sahel ne
Tun ba yau ba dai talakawa a kasashen Sahel ke zargin Faransa da yunkurin shimfida sabon salon mulkin mallaka ta hanyar kafa sansanin soja a wannan yanki, abin da shugaban jam’iyar PND Awaiwaya Soumaila Amadou, ya ce shi ne ya fara bayyana a fili a karshen taron na Pau
Musayar bayanai, da gudanar da ayyukan samar da walwalar jama’a, na daga cikin abubuwan da shugabannin G5 Sahel suka ce za su maida hankali akansu a wani bangare na yaki da ta’addanci
Anan gaba kadan ne za a soma zartar da shawarwarin da taron na birnin Pau ya tsayar
Sannan kasashen Mali, Burkina Faso, Chad, Nijar, Mauritania da Faransa sun dauki alkawarin haduwa lokaci zuwa lokaci domin bitar halin da ake ciki a wannan yaki da ke kokarin gagarar kundila
Saurari cikakken rahoto cikin sauti daga Nijar:


Dubi ra’ayoyi
A yayinda aka fara zaman makoki yau a jamhuriyar Nijar, biyo bayan mutuwar wasu sojojin kasar kusan 90, shugaba Issouhou Mahamadou ya sallami hafsan-hafsoshin sojin kasar Janar Ahmed Mohamed, da wasu mataimakansa daga mukamansu
A taron majalisar ministocin da aka gudanar ne shugaban ya yanke shawarar aiwatar da sauye-sauyen mukamai a fannin tsaron kasar, bayan nazarin halin da ake ciki a ‘yan makwannin nan, da kimanin sojoji kusan 200 suka halaka cikin wata guda
A wata sanarwar da aka bayyanar a kafar rediyo, shugaba Issouhou Mahamadou ya nada Janar Salifou Mody, ya maye gurbin hafsan-hafsoshin sojin kasar ta Nijar Chef d’etat Major General des armees Ahmed Mohamed, yayin da Janar Seidou Bague ke daukar madafan rundunar mayakan kasa Chef d’Etat Major armee de terre
Haka kuma gwamnatin ta sallami babban sufeton rundunonin mayaka wato Inspector General des armees da sakataren ma’aikatar tsaro daga mukamansu
Lamarin da Nassirou Seidou na Voix des sans Voix ya ce zai yi tasiri a kokarin neman hanyoyin warware matsalolin da sha’anin tsaro ya shiga a wannan kasar
Shugaba Issouhou, wanda a farko aka sanar cewa ba zai halarci taron G5 Sahel na Faransa ba, ya tashi a yau Litinin don zuwa birnin Pau inda ake gudanar da wannan taro
Amma kafin nan, sai da ya ziyarci makarbartar Carre des Marthyrs dake Yamai inda ya rusunawa sojojin nan 89 da aka halaka a barikin Chinagoder ranar Alhamis din da ta gabata
Ga karin bayani cikin sauti daga Nijar


Dubi ra’ayoyi
Majalisar Dinkin Duniya da kungiyar kasashen Larabawa da ma kungiyar tarayyar Turai suna kira ga bangarori masu yaki a Libya su kiyaye yarjejeniyar tsagaita wuta da ta fara aiki jiya Lahadi
Shugabannin Rasha Vladmir Putin da na Turkiya Racep Tayyip Erdogan da suke marawa bangarori dabam daban baya, sun shafe makon suna kira da a tsaida yarjejeniya
Ofishin MDD a Libya ya bukaci bangarori masu gaba da juna su mutunta shirin tsagaita wuta, kana su yi kokarin sasantawa
Jakadun kungiyar Tarayyar Turai a Tripoli sun aike da sanawar hadin gwiwa suna rokon ‘yan Libya su ajiye makamai su sasanta muhimman batutuwan siyasa da na tattalin arziki da kuma na tsaro dake kawo yaki tsakaninsu
Su ko kasashen kungiyar Larabawa, suna kara kaimi wurin kawo karshen yaki tsakanin abokan gaban na Libya, kana su kawar da duk wani tashin hankali su kuma amince da juna ta yadda zasu tabbatar da shirin tsagaita wuta mai dorewa

Dubi ra’ayoyi
A cikin wata daya, sojin Nijar sun fuskanci hare-hare da suka hada da na Inates da Samane, da kuma Senegodor, dukkaninsu a cikin yankin Tillaberi, hare haren da suka yi sanadiyyar rasa rayukan sojojin kasar fiye da 100
Tuni dai ‘yan kasar Nijar suka soma bayyana ra’ayoyinsu game da wannnan alámarin
A harin baya-bayannan da aka kai a Barikin Sojojin Nijar da ke Senegodor gab da iyaka da kasar Mali, wanda ya yi sanadiyyar rayukan sojojin Nijar 25
A sanarwar da gwamnatin Nijar ta fitar game da wannan harin ta bayyana cewa, sojojin Nijar sun samu goyan bayan takwarorinsu na kasashen waje wanda ya ba su damar halaka ‘yan ta’adda 63
A cewar Mohamed Abdul Kader shugaban kungiyar fararen hula da ake kira Gyara Kayanka, al’ummar Nijar za ta ga tasirin sojojin kasahen waje
Sai dai a nasa bangare, Idi Abdu, daya daga cikin masu fashin bakin al’umran yau da kullum a Nijar ya bayyana cewa, lokaci ya yi da shugabannin kasashen G 5 Sahel ya kamata su dogara da dakarun kasashensu maimakon dogara da na kasashen waje
Shi kuma a nasa bangare, Dauda Tankama, mataimakin shugaban kungiyar fararen hula CADDED ya bayyana cewa, dole Nijar ta nemi gudunmuwar kasashen waje a wannan yaki
A ranar13 ga wannan wata na Janairu shuwagannin kasashen na G 5 Sahel zasu gudanar da wani taro tsakaninsu da shugaban kasar Faransa a birnin Pau kan batun Sojojin Faransa dake Nijar
A saurari cikakken rahoto cikin sauti daga Yusuf Abdoulaye a birnin Yamai


Dubi ra’ayoyi
Kungiyar Malaman Makarantun Firaimare na Jamhuriyar Nijar ta SYNACEB, ta gudanar da wani taro a birnin Yamai, domin nazarin irin koma-baya da ilimi ya samu a wasu yankunan kasar da ke fama da matsalar tsaro
Kungiyar ta kuma bai wa gwamnatin Nijar wa'adin mako guda domin biyan malaman kwantiragi albashinsu na watan Disamba
A wata sanarwa da kungiyar ta SYNACEB ta fitar, ta nuna damuwarta game da yadda matsalar tsaro ke ci gaba da karuwa a wasu yankuna Nijar
Wannan al’amari ya kuma jefa malaman makarantu da dama a cikin yanayi na damuwa musamman a yankunan Diffa, da Tillaberi, da kuma wasu garuwa da ke yankin Dosso
A baya-bayan nan dai hukumomin yankunan Tillaberi da Dosso sun dauki mataki na haramta zirga-zirgar babura a wasu garuwa na yankunan, matakin da kungiyar ta SYNACEB ta ce, za su kara kawo cikas ga sha'anin koyarwa,
A wadannan yankuna, malaman makaranta ne suka fi yawon amfani da baburan idan za su je koyarwa
Sai dai hukumomi yankunan da al'amarin ya shafa, na ci gaba da kare wadannan mataken tare da neman al’umma ta fahince su
Saurari rahoto cikin sauti daga Yusuf Abdoulaye a birnin Yamai:


Dubi ra’ayoyi
Gwamnatin Amurka ta sanya takunkumi akan mataimakin shugaban Sudan ta Kudu na farko Taban Deng Gai, tana mai zargin sa da aikata manyan laifukan keta hakkokin bil Adama da kokarin kawo cikas ga shirin samar da zaman lafiya a kasar da yaki ya daidaita
A wata sanarwa da aka fitar jiya Laraba, ofishin dake sa ido kan kadarorin kasashen duniya a Amurka da ake kira OFAC a takaice, ya ce Deng, ya yi kokarin haifar da rarrabuwar kawuna da haddasa shakku a tsakanin ‘yan jam’iyyar SPLM-IO ta kasar, jam’iyyar dake adawa da shugaba Salva Kiir
Sanarwar ta kara da cewa, matakan da ya dauka sun tsawaita rikicin da ake yi a Sudan ta Kudu, sun kuma gurgunta kokarin yin sulhu da samar da zaman lafiya bayan yakin basasar da aka kwashe shekaru biyar ana yi
Haka kuma sanarwar ta ce, rahotanni sun bayyana cewa Deng, ya kitsa tare da ba da umarnin kisan wani lauyan kare hakkokin bil Adama mai suna Samuel Dong Luak da kuma Aggrey Idry dan jam’iyyar SLPM-IO, a kokarin karfafa matsayinsa a gwamnatin Kiir don kuma tsorata mambobin jam’iyyar ta SLPM-OI

Dubi ra’ayoyi
Wakiliyar hukumar Majalisar Dinkin Duniya Alexandra Morelli, mai kula da 'yan gudun hijira a jamhuriyar Nijar ta ziyarci garin Agadez, inda ta gana da hukumomin jihar, da babban alkalin jihar
Wannan ziyarar na zuwa ne bayan da hukumomin shari'a suka tsare wasu 'yan gudun hijira su 335 a garin Agadez kamar yadda babban alkali mai shigar da kara na Agadez ya bayyana
Alexandra Morelli ta fadi cewa ta je Agadez ne domin ta nuna goyon bayanta ga hukumomin wannan jihar, da kuma duba wannan matsalar don gano yadda za a warware ta
Morelli ta kara da cewa hukumarsu zata yi kokarin gano hanyoyin da suka dace a bi don kaiwa wasu daga cikin 'yan Sudan da wannan matsalar ta rutsa da su agaji
Malam Sadu Saloke, gwamnan jihar Agadez, ya godewa tawagar ta hukukumar kula da 'yan gudun hijira ta Majalaisar Dinkin Duniya, kana ya kuma bayyanawa wakiliyar yadda Nijar take dawainiya da 'yan gudun hijira, wadanda daga bisani suka fara nuna halaye marasa kyau
Saloke ya ce 'yan gudun hijirar basa sauraren su, kuma suna karya dokoki da lalata kayan gwamnati da kuma na jama'a, bayan haka sun bar yara a waje cikin sanyi, abinda ya sa dole aka dauki matakin da ya kai ga hukumomi tsare 'yan gudun hijira 335 da ake bincike akan su domin gano wadanda ke da laifi a cikin su
Shugabar reshen 'yan gudun hijira ta Nijar, ta ce a matsayin ta na mace, kuma uwa ta ji zafin abinda ya faru musamman game da yaran
Sannan ta bukaci hukumomin Nijar su samarwa yaran kariya da yanayin kwanciyar hankali
A saurari cikakken rahoto cikin sauti daga Agadez


Dubi ra’ayoyi
Dakarun da ke biyayya ga babban Hafsan sojin kasar Libya Khalifa Haftar sun ce sun karbe ikon birni mai muhimmanci na Sirte, daga gwamnatin da yammaci ke marawa baya a Tripoli
Mai magana da yawun sojin kasar ta Libya na Haftar, ya fada a jiya Litinin, cewa sun kwace birnin a cikin ‘yan sa’o’i, kuma tuni da ya sami cikakken ‘yanci
Kawo yanzu Tripoli ba ta yi wani sharhi akan lamarin ba, haka kuma babu cikakken bayani akan gwabzawar
Sirte da ke kan gabar Meditareniya, birni ne mai muhimmanci, domin kuwa dakarun na Haftar ne da ikon gabashin sa, yayin da Tripoli take iko da yankin har zuwa yammacin sa
Birnin yana kuma kusa da yankunan hako mai
Sirte shi ne garin haihuwa na tsohon shugaban mulkin kama karya Moammar Gadhafi, kuma yayi zama a karkashin ikon kungiyar IS, kafin gwamnati ta kwato shi daga hannun masu tsattsauran ra’ayin addini, tare da goyon bayan Amurka
Libya ta dade tana fuskantar tashe-tashen hakali tun sa’adda aka hambaradda Gadhafi aka kuma kashe shi a shekara ta 2011
Dukkan kokarin daidaita siyasar kasar sun tashi a tutar babu
Bangarorin 2 suna yaki da juna ne don neman iko da Tripoli tun a watan Afrilu, lamarin da ya rutsa da dubban fararen hula


Dubi ra’ayoyi
Kungiyar ‘yan bindigar al-Shabab ta Somalia ta dauki alhakin kai harin jiya Lahadi a kan sansanin soji da rundunonin sojan Amurka da na Kenya ke amfani da shi
Rundunar sojin Amurka a Afirka ta fada a rahotannin farko cewa an samu lalacewar kayan aiki da wasu gine-gine kuma lamarin ya yi muni
Tungar sojin dai yana a lardin Lamu ne dake kan iyakar Kenya da Somalia

Wata sanarwar da rundunar sojin Amurka a Afirka ta AFRICOM ta fitar ta tabbatar da hayakin da ya turnuke sama ya fito ne daga kayan aikin da aka lalata da kuma ginin sansanin sojan
Kwamishinan lardin Lamu Irungu Macharia ya tabbatar da harin ya kuma ce har zuwa yanzu ana zaman dar dar a wurin
Ya ce "an kai harin ne tsakanin karfe hudu zuwa biyar a sansanin sojin dake karamin filin saukar jirage
Jami’an mu sun fafata da maharan har karfe shida
Ya ce amma yanzu kura ta lafa, amma kuma duk da haka hankali bai kwanta sosai ba da zamu je wurin
" Sai dai kuma ya ce harkoki sun fara komawa yadda suke kana jamai’an su na wurin
A wata sanarwa, al-Shabab ta ce tana rike da ikon yankin na sansanin ta kuma ce ta yi kisa da dama a wannan harin

Dubi ra’ayoyi
A yayin da ya rage kwanaki biyu a kammala ayyukan rajistar mutanen da suka cancanci samun katin zabe a rukunin farko da ya kumshi jihohi 4, shugabannin hukumar zaben Jamhuriyar Nijar sun bayyana gamsuwa da yadda wadannan ayyukan ke gudana
A yayin taron da ya kira a wannan juma’a domin sanar da shugabanni da wakilan jam’iyun siyasa halin da ake ciki dangane da ayyukan rajistar da aka fara a ranar 15 ga watan Oktoban 2019 a jihohin Agadez, Tahoua, Tilabery da Dosso, shugaban hukumar zabe ta kasa (CENI) Issaka Souna ya ce duk da kalubalen da aka fuskanta a ranakun farkon soma wannan aiki abubuwa na tafiya kamar yadda aka tsara
A ranar 19 ga watan nan na Janairu ne ya kamata a kammala ayyukan rajista a wadannan jihohi 4 inji shugaban hukumar zabe
Kuma a cewarsa, ya zuwa yanzu mutum 623,765 ne aka yi wa rajista ya zuw ayanzu

Sai dai shugaban jam’iyyar MPA Bunkasa, Mahaman Sidi Abdoullahi na gungun jam’iyu ‘yan baruwanmu dake daya daga cikin mahalarta wannan taro ya nuna damuwasa a game da wadanan alkaluma
Anan gaba kadan ne za a fara irin wadannan ayyukan rajista a jihohin Zinder, Maradi, Diffa da Yamai kamar yadda abin zai shafi ‘yan Nijar mazauna kasashen waje don ganin an hada kundin rajistar
Saurari cikakken rahoto cikin sauti daga Jamhuriyar Nijar

Dubi ra’ayoyi
Sabon shugaban kasar Guinea Bissau, kuma tsohon Firai Minista, Umaro Sissoko Embalo, na murnar lashe zaben da aka yi a kasar, yayin da bangaren adawa ke ikrarin cewa an tafka kurakurai a zaben
A jiya Laraba hukumar zaben kasar ta ayyana Embalo a matsayin wanda ya lashe zaben da kaso mafi tsoka, wanda hakan ya dara makin abokin hamayyarsa, Domingos Simoes Pereira na jam’iyyar PAIGC
Sabon shugaba Embalo ya ce kasar Guinea Bissau, "za ta sauya akalar tafiyarta, domin lokaci ya wuce da kowa zai rika yin abin da ya ga dama
"
Sai dai duk da cewa abokin hamayyarsa Pereira na zargin an tafka madugi a zaben, babu wani daga cikin tawagogin da suka sa ido kan zaben, da ya ba da rahoton cewa akwai kurakurai a zaben,
Sannan wakilin Majalisar Dinkin Duniya a zaben na Guinea Bissau bai soki sakamakon zaben ba
Dubi ra’ayoyi
Kungiyar matasa masu ra’ayin gurguzu a Jamhuriyar Nijar, ta bayyana takaicinta game da abin da ta kira "cin fuska da rashin kunyar" da wani dan gwagwarmaya ya yi wa shugaba Issouhou Mahamadou
Kalaman cin fuskar da kungiyar matasan ke magana akai, ta shafi alfanu ko rashin alfanunn huldar Faransa da kasashen Nahiyar Afirka a wannan lokaci da ake ci gaba da tafka mahawarar watsi da takardar kudi ta CFA
Yayin wata mahawarar bainar jama’a da ya jagoranta a jiya a birnin Ouagadougou na kasar Burkina Faso, Shugaban kungiyar Urgences Panafricanistes, Kemi Seba, ya kira shugaban kasar Nijar Issouhou Mahamadou a matsayin mai fama da "gushewar hankali
"
Seba ya soki bukatar zaman sojan Faransa da shugaba Issouhu ya nuna a yankin Sahel a yakin da ake yi da ‘yan ta’adda
Jama'a da dama na ganin lafuzzan da shugaban kungiyar masu kyamar kudaden CFA ya yi amfani da su wajen sukar lamirin shugaban kasar Nijar, sun sabawa al’adun al’umomin kasashen Afirka
Dalilin kenan da ya sa kungiyar matasa masu ra’ayin gurguzu a Nijar kiran taron manema labarai don nuna bacin ranta akan wannan al’amari
Kungiyar MJS a ta bakin Hajiya Balkissa, na ganin amfani da kalaman batanci wajen bayyana ra’ayi akan koma wacce irin magana ce, abu ne da ya sabawa tsarin fadar albarkacin baki
Kungiyar Urgences Panafricanistes, wacce ke da rassa a kusan dukkan kasashen Afirka renon Faransa na gwagwarmayarta ne da nufin tayar da matasa daga barci akan maganar yaki da tsarin mulkin mallaka
Daga cikin irin gwagwarmayar da take yi har da adawa da amfani da kudaden CFA
Saurari cikakken rahoto daga Souley Moumouni Barma



Dubi ra’ayoyi
‘Yan kasar Guinea Bissau suna dakon sakamakon zaben shugaban kasar zagaye na biyu, wanda tsoffin Firai Ministan kasar biyu suka fafata kana dukansu sun yi alkawarin dawo da kwanciyar hankali a fagen siyasan kasar
Zaben yana zuwa ne bayan shafe shekaru ana rikicin siyasa abinda ya hana karamar kasar da ke Afrika ta yamma ci gaba
An dai buga a wannan zagayen a tsakanin tsoffin Firai Minista biyu wato Domingos Simoes Pereira da Umaro Cissoko Embalo
Yayin da shekarar 2019 ta ke shirin karewa, ‘yan Guinea Bissau suna fatan wannan zaben da kuma sabon karnin da za a shiga zai samar da wani babi na sabon zaman lafiya a kasar
Sakamakon farko na zaben za’a fitar da shi ne a gobe Laraba a zagaye na biyu na zaben shugaban kasar
Dubi ra’ayoyi
Shugabannin addinin Islama daga kasashen Najeriya da Nijar sun gudanar da wa’azin kasa a karshen mako a birnin Yamai, inda suka maida hankali akan wasu mahimman ayyukan jin kai, yayin da malamai magada annabawan suka yi tunatarwa akan batutuwan da suka shafi zaman lafiya
Babban makasudun wannan haduwa ta wa'azin kasa a wannan jikon shine tunatar da jama’a muhimmancin zaman lafiya sakamakon lura da yadda kungiyoyin ta’addanci ke ci gaba da halaka rayukan bayin Allah da sunan jihadi a Yankin Sahel
Sheik Shitu Isa na daga cikin manyan wannan taro kuma ya jaddada batun zaman lafiya kamar yadda addinin Musulunci ke kiran a yi
Najeriya da Nijar na daga cikin kasashen da suka fi dandana kudar wannan sabon al'amari, saboda haka malamai ke ganin bukatar hada kai domin karfafa ayyukan tunatarwa da fadakarwa kamar yadda Malam Muhamad Sani Ashir Kano ya ce
Gwamantin Nijar, a ta bakin Karamin Ministan Cikin Gida Mai Kula da Sha’anin Addinai Alkache Alhada, ya yaba da wannan yunkuri na shugabannin addinin Islama, domin a cewarsa ya zo akan dai dai idan aka yi la’akari da halin da ake cikiyau a kasashe 5 mambobin kungiyar G5 Sahel
Saboda haka ya shawarcesu su matsa kaimi wajen jan hankulan jama’a akan batutuwan da ke da nasaba da halin da ake ciki a yau don samar da zaman lafiya a wannan yanki
Kungiyar Al Islam Kitab wa Sunnah mai masaukin baki, ta yi amfani da wannan dama don kaddamar da ayyukan wani sabon gidan marayu na hadin gwiwa da uwargidar Shugaban kasar Nijar Hajiya Aichatou Issouhou anan Yamai, da nufin daukar dawainiyar yara marayu
Sheik Chaibou Muhamad shi ne shugaban wannan kungiya
Saurari rahoto cikin sauti

Dubi ra’ayoyi
Kasashen Afrika ta yamma goma 15 sun amince su fara amfani da kudin bai daya a shekara ta 2020 da ake kira Eco
Kawunan masana ya rabu akan irin tasiri da kudin zai yiwa tattalin arzikin yankin, musamman mambobin kasashe 8 masu yin amfani da Cfa franc, wanda kasar Faransa take goyon baya
Kungiyar raya tattalin arzikin Afrika ta yamma (wato ECOWAS), da kungiyar tattalin arziki da kuma siyasar yankin, sun ce za a fara aiki da kudin a hankali tare da kasashen da suka cika dukkan sharuddan da ya kamata na shiga tsarin da farko
A cikin hirar sa da Sashen Hausa na Muryar Amurka, Farfesa Boube Na Mewa, mai fashin baki akan siyasar duniya na jami’ar Diop a kasar Senegal, ya ce kasar Faransa ta kewaya duka kasashen 8 daga cikin 15 na kungiyar ECOWAS, wadanda ta yiwa mulkin mallaka ta bayyana musu cewa ita ma za ta shiga cikin sabon kudin Eco
Na Mewa ya ce har yanzu kasar Farasa bata janye daga cikin kasashen da ta yiwa mulkin mallaka ba, saboda wadan nan kasashen 8 su za su sako Faransa a ciki, don haka ya shawarci Najeriya da tafi ko wace kasa karfin tattalin arziki kar ta bari Faransa ta shiga cikin tsarin kudin Eco
“Abin da ‘ECOWAS’ take dauke da shi shine cewa zamu buga kudin mu anan gida kuma zamu karfafa shi idan mun ga kayanmu suna shiga a cikin duniya, kuma ya kamata a saka sauran kasashen da basa amfani da kudin CFA guda 7 da kuma sauran 8 da suka zama 15” a cewar Farfesa Boube Na Mewa
Farfesa Na Mewa ya ce yanzu haka Faransa ta fara wata dabara, inda shugaban kasar Emmanuel Macron ya kai wata ziyar ga shugaban Ivory Coast Alassane Ouattara, da suka fito da wani kudin Eco na kasashe 8 masu yin amfani da CFA
Wanda suka ce sun kawo sauyi a cikin sabon kudin da za su yi na Eco, inda suke fatan Najeriya da Ghana da kuma sauran kasashen za su amince nan gaba a shigo da Faransa ciki
Ya ce wannan Eco da aka yi sun ci amanar wancan Eco na ‘ECOWAS’ da aka yi har sunan ma kuma sun yi satarsa ne
Farfesa Na Mewa ya ce ribar da wannan kudi na Eco ga kasashen Afirka ta yamma shine zai taimaka musu su karfafa kudinsu ko su rage masa daraja don kayayyakinsu su samu su shiga cikin kasuwannin duniya
Sannan kuma kasashen su za su buga kudaden nasu bawai wata kasa ta buga musu ba, kana hada-hadar kasuwanci a tsakanin kasashen goma 15 za ta yi sauki, inda zaka iya daukan kaya ka sayar a tsakanin kasashen ba tare da neman canji kudin waje ba da hakan zai sanya su rage yin amfani da dala da CFA da dai sauransu
Saurari cikakkiyar hirar da Alheri Grace Abdu ta yi da Farfesa Boube Na Mewa:


Dubi ra’ayoyi
'Yan bindiga sun kai hari a garin Komabangou na yankin Tilabery a daren Asabar
An kwashe kusa sa'a guda ana dauki badadi lokacin da ‘yan bidigar da ba san ko su waye ba, suka kai farmaki a ofishin ‘yan sanda kauyen komabangou dake tazarar kilomita 179 a kudu maso yammacin birnin yamai, lamarin da ya haddasa asarar rayuka a dukkan bangarorin biyu, tare da haddasa asarar dukiyoyi kamar yadda wani mazaunin garin wanda ya nemi a sakaya sunansa ya shaidawa wakilin sashen Hausa na Muryar Amurka
Gwamnan yankin Tilabery Tijani Ibrahim Katchiela, ya tabbatar da faruwar wannan al’amari sannan ya tabbatar da mutuwar dan sanda guda, wani guda kuma ya sami rauni
An dai kona ofishin ‘yan sandan na komabangou haka kuma an hallaka dan bindiga guda
Garin Komabangou na gundumar Tera mai makwaftaka da garuruwan iyakar Burkina Faso, ya yi fice ne a wannan yanki kasancewarsa mai mahakar zinaren gargajiya abin da ya sa mutane daga ciki da wajen Nijer ke kwarara don zuwa neman arziki
Koda yake babu wata kungiyar da ta dauki alahkin kai wannan hari, wasu ‘yan kasa na alakanta abin da aiyukan ta’addancin da ake fama da shi a kasashen Mali, Nijer da Burkina Faso
Hukumomin Jamhuriyar Nijar sun tabbatar da rasuwar jami’an tsaron kasar kimanin 14 sakamakon wani harin ta’addancin da aka kai a karkarar Sanam da ke gundumar Abala A yankin Tillabery
Harin ya faru ne a daidai lokacin da wani ayarin jami’an tsaron ke yi wa jami’an hukumar zabe rakiya akan hanyarsu ta zuwa aikin rajista
Sanarwar da gwamnati fitar, ta kara da cewa askarawan na Nijar sun karkashe ‘yan ta’adda da dama a yayin wannan fada
Amma babu bayanai da suka nuna yawan 'yan ta'addan suka mutu
Lamarin ya wakana ne da misalin karfe 3 a ranar Laraba
Sanarwar wacce ta hadin gwiwa ce ta kara da cewa, jandarmomi 7 da "Garde Nationale" 7 ne suka kwanta dama a sakamakon wannan hari
Har ila yau ana neman wani jami’in tsaro daya da ya yi batan-dabo
Ana su bangare, askarawan gwamnatin ta Nijar sun yi nasarar halaka dumbin maharan, ko da yake, ba a bayyana adadinsu ba
Tuni dai ‘yan kasa suka fara nuna damuwa kan wannan al’amari mai matukar daure kai
Harin na karkarar Sanam na faruwa ne a wani lokacin da ‘yan Nijar ke ci gaba da nuna juyayi kan rasuwar sojojin nan 71 na barikin Inates da aka kashe
Hakan na kuma kara nuna bukatar karfafawa jami’an tsaro kwarin gwiwa a wannan yaki da ya addabi kasashen yankin Sahel
A halin da ake ciki, Kungiyoyin fafutuka na CCAC ta kuduri aniyar shirya jerin gwano da gangami a ranar Lahdin da ke tafe
Za a gudanar da gangamin ne a daukacin biranen kasar da nufn nuna goyon baya ga dakarun tsaro
Saurari cikakken rahoton Souley Moumouni Barma:



Dubi ra’ayoyi
An yi wata ganawa a tsakanin Musulmi da Kirista da Turawa a garin Galmi da ke cikin gundumar Malbaza na jihar Tahoua a Jamhuriyar Nijar, domin nunawa duniya cewa ana zaune cikin kwanciyar hankali da zaman lafiya
Da suke karbar Musulmin a yayin ziyarar wacce aka kai a jiya Kirsimeti, Pasto Midu Zaku, da Pasto Salisu sun nuna farin cikinsu da ziyarar domin taya su murnar bikin
Alhaji Shazali hakimin gidan Dutsi, wanda ya yi magana a madadin dukkan hakiman wannan yankin, ya ce sun kai ziyarar zumunci ne
Musulmin sun nuna farin cikinsu, domin a cewar Liman Nuhu, wannan shi ne ke sawa a kara samun zaman lafiya a cikin kasa
A nasu bangaren, Kiristocin na Galmi sun nuna jin dadinsu da wannan ziyara ta kasance a tsakaninsu, sabanin zaman doya da man ja da bangarorin biyu ke yi a wadansu kasashe
Su ma sauran al’umar garin Galmi ‘yan Nijar da turawa sun fada wa wakilin Muryar Amurka cewa, suna jin dadin wannan haduwar tsakanin Musulmi da Kirista a irin wannan locaci
Ga rahoto cikin sauti


Dubi ra’ayoyi
Alkalai a Jamhuriyar Nijar, sun fara yajin aikin kwanaki biyu daga yau Alhamis, da nufin nuna rashin amincewa da wani kwaskwarima da gwamnatin kasar ke shirin yi wa tsarin daukar alkalan aiki
Sun bayyana cewa matakin na barazana ga aikin alkalanci da ma fannin shara’a baki daya
Kudirin dokar da tuni Majalisar dokokin kasar ta yi na’am da shi, zai takaita hanyoyin shiga aikin alkalanci a jamhuriyar Nijar
Matakin da kungiyar alkalai ta SAMAN ta ce ba za ta laminta da shi ba, ‘shi ne mafarin wannan yajin aiki’, inji mai shara’a Zakari Yaou Mahamadou
Kungiyar SAMAN, ta jingine aiki daga yau Alhamis har zuwa gobe Juma’a, da nufin nunawa shugaban kasa rashin cancantar kudirin da yake shirin sakawa hannu
Da wakilin Muryar Amurka ya tuntubi ministan shara’a ta waya domin jin matsayin gwamnati akan wannan badakala, bai amsa ba
AI’umma, a nasu bangare, sun fara korafi akan illolin wannan yajin aiki yayinda wani mazaunin gari, Mounkaila Soumaila, yace yau alkali ke nemansa saboda shara’ar dake tsakaninsa da wani, kuma ya bar aikin dake gabansa saboda wannan shari’a, amma ya tarar ana yajin aiki

Yace gaskiya bai ji dadin haka ba, saboda haka suna fatan za’a sasanta domin idan aka ci gaba a haka, talakkawa a kansu abin zai kare
Yajin aikin dake gudana a daukacin kotunan jihohi 8 na Nijar, ya samu karbuwa a wajen alkalai magoya bayan SAMAN, inji shugabanin wannan kungiya, saboda haka Sakatarenta mai shara’a Nouhou Aboubakar na baiwa jama’a hakuri
Saurari rahoto cikin sauti


Dubi ra’ayoyi
Masana na ci gaba da bayyana matsayinsu akan kudirin Shugaban Kasar Cote d’ivoire, Alassan Ouattara, na kammala shirin maye takardar kudin Cfa da sabuwar takardar Kudaden ECO a kasashe 8 na yammacin Afrika renon Faransa, daga tsakiyar shekarar 2020
A karkashin wannan kudiri, shugaba Ouattara ya bayyana wa taron manema labarai na hadin guiwa da Emmanuel Macron na Faransa, kasashe 8 na yammacin Afrika renon Faransa mambobin kungiyar Uemoa sun yanke shawarar jingine takardar kudi ta Cfa daga watan Yulin badi domin soma amfani da takardar ECO
Wannan shine ainihin shirin da kungiyar ECOWAS ke jagorantar da samarda ita, matakin da masanan tattalin arziki irinsu Dr Soly Abdoulaye ke ganinsa tamkar wani zagon kasa ne
Wannan sabon tsarin da shugaban na cote d’ivoire ke shirin shimfidawa na iya zama barazna ga sha’anin tattalin arzikin nahiyar Afrika baki daya, inji Abdoul kader Issa Ousman na kungiyar masu kyamar takardar kudin cfa
Yace, wannan wani mataki ne da zai iya dagula aiyukan fitarda kayan sayarwa daga Afrika zuwa sassan duniya, saboda haka idan matakin canzawa Cfa suna ya tabbata, tattalin arzikin kasar na cikin mugun hadari
A Faransa ne ake sa ran kafa injinan buga takardar kudin na ECO, sannan ita ce za ta kasance uwar daki ga kasashen dake karkashin wannan tsari, lamarin da ya sa kasashen da britaniya ta yiwa mulkin mallaka suka fara nisanta kansu daga wannan yunkuri inji masana
Jami’in fafitika Abdou ELH
Idi na kungiyar FSCN na kallon wannan tsari a matsayin wata hanyar raba kan kasashen Afrika ta yamma da nufin cimma wata manufa
Saurari rahoto cikin sauti

Dubi ra’ayoyi
Ma'aikatar Tsaron Faransa ta ce ta kai wani hari na farko da jirgi mara matuki, da ya hallaka masu tsats-tsauran ra’ayin addinin Islama 7 a tsakiyar Mali a karshen makon da ya gabata
Sojoji Faransa sun hada kai da rukunin sojoji na kasashe kadan da suka yi amfani da jirage marasa matuka dauke da makamai, a cikin su har da Amurka
A cikin wata sanarwa jiya Litinin ta ce hari na jirgi mara matuki an kaishi ne a ranar Asabar a lokacin da shugaban kasar Faransa Emmanuel Macron yake ziyara a makwabciyar kasar Ivory Coast, inda Faransa ta ke da sansanin sojanta
Aikewa da jiragen marasa matuka yana zuwa ne wata daya bayan da jiragen Faransa masu saukar ungulu guda biyu suka yi karo a Mali, da ya kashe sojoji goma 13, wanda wannan shine adadi mafi yawa da sojojinta suka mutu a cikin kusan shekaru 40 da suka gabata
Sojojin Faransa sun yi nasarar gwada makaminta na jirgi mara matuki dauke da makami karon farko a makon da ya gabata, kana Ministan Tsaron Faransa, Florence Parly, ta kira jiragen marasa matuka “Masu kariya ga dakarun su da kuma suke aiki akan makiyansu
Dubi ra’ayoyi
Shugaba Emmanuel Macron da shugaba Issouhou Mahamadou sun ziyarci inda aka binne sojojin nan 71 da suka mutu a sakamakon harin ta’addanci da aka kai a barikin Inates a ranar 10 ga watan Disamba da ta gabata
A lokacin da yake yiwa manema labarai karin bayani, Shugaba Emmanuel Macron, ya ce yazo ne domin yiwa kasar Nijar gaisuwar ta’aziyya sabili da sojojinta da suka mutu a harin ta’adanci a barikin Inates da ke kan iyakar Nijar da Mali
Shugaba Macron ya bayyana jimamin mutuwar sojojin, da kuma damuwa sabili da matsalar tsaro da ake fuskanta a kasar ya kuma jadada goyon bayan Janhuriyar Nijar da kuma ci gaba da taimakawa a yunkurin shawo kan matsalolin tsaron da suke kara zama barazana ga yankin da kuma sauran kasashen duniya

Shugaba Macron ya tabo irin sukar da kasarsa ta ke sha daga talakawan yankin Sahel, inda ya bukaci shugaba Issouhou da jam’iyyarsa mai mulki da su fito fili su bayyanawa jama’a cewa su suka bukaci Faransa ta girke sojojinta a kasar
Kana ya bukaci sauran shugabannin kasashen yankin Sahel da su fito suma su bayyana hakan
A wani mataki na neman hada hannu, da kara fahimtar juna, Shugaban Faransa ya kirawo wani taro da sauran takwarorinsa na kasashen Mali, Chadi, Nijar, Burkina Faso, Mauritania da kuma Nijar, a ranar 13 ga watan Janairu mai zuwa
A nashi jawabin, Shugaban kasar Nijar Issouhou Mahamadou ya bayyana godiya ga kasar Faransa saboda irin gudummuwar da take baiwa kasashen yankin Sahel a yakin da suke gwabzawa da ‘yan ta’adda da ya ja hankali kasashen yamma
Kasar Faransa ta yi bakin jini a yankin Sahel sabili da ana gani kamar bata taka wata rawar gani a yunkurin yaki da ta'addanci da kuma shawo kan matsalar tsaro da ta addabi yankun duk da girke dakarunta da ta yi a yankin da sunan yaki da ta’addanci
Saurari cikakken rahoton Souley Moumouni Barma daga Yamai:

Dubi ra’ayoyi
An shiga yini na uku da dumbin 'yan gudun hijira daga kasashen Chadi, Sudan da Afirka ta Tsakiya suke zanga zanga a ofishin UNHCR mai kula da 'yan gudun hijira na Majalisar Dinkin Duniya da ke birnin Agadez a Jamhuriyar Nijar
Akalla 'yan gudun hijira 2,400 ke zaune a ciki wannan sansani, daya daga cikinsu kuma sun yi tattaki zuwa ofishin na UNHCR inda suke zaman dirshan dauke da kwalayen da suka rubuta matsalolinsu a kai

'Yan gudun hijirar na korafi ne kan rashin cika alkawari da hukumomi suka yi, sun kuma ce rayuwa ba dadi a Nigar, suna zaune ba ilimi, kula da kiwon lafiya, ba kuma aikin yi
Wakilin UNHCR, Mahamat Nur Abdulaye, ya ce, a lokacin da 'yan gudun hijirar suka zo ofishin na su, sun zauna da su suka tattauna, inda suka shaida masu ba su da hurumin mayar da su inda suka fito
Shi kuwa shugaban da'irar Agadez Docta Maman Bukari jan hankali ya yi masu na su yi hakuri su bi hanyoyin da ya dace a magance matsalar
Saurari cikakken rahoton wakiliyar Muryar Amurka Tamar Abari:

Dubi ra’ayoyi
A Jamhuriyar Nijar matan jam’iyyun siyasa da na kungiyoyin fararen hula, da na addinai sun gudanar da taron addu’o'in zaman lafiya mako guda bayan da ‘yan ta’adda suka halaka sojojin kasar 71 a barikin soji da ke Inates a kusa da kan iyakar kasar da Mali

An kaddamar da shirin ne a dakin taro na "Academie des Arts Martiaux" da ke birnin Yamai, inda mata kimanin 1500 suka hallara domin yi wa jami’an tsaron Nijar addu’o'i a yakin da suke ke yi da ‘yan ta’adda
Kungiyoyin fararen hula da na addinai, da jam’iyun siyasa ne suka shirya wannan taro da nufin karfafawa dakarun tsaro kwarin guiwa
Mata daga bangarorin siyasa daban-daban sun halarci wannan taro da nufin gwadawa jama’a cewa sha’anin tsaro magana ce da ta shafi dukkan ‘yan kasa
Harin ta’addancin da ya hallaka sojoji sama da 70 a makon jiya na ci gaba da bakanta wa jama’a a rai, inda yanzu haka shugabannin kasashen duniya ke ci gaba da aika wa shugaba Issouhou Mahamadou da sakonnin ta’aziya
Kuma rahotanni na nuna cewa shugaban kasar Faransa Emmanuel Macron, zai ziyarci Nijar ranar Lahadi mai zuwa, domin jajantawa jama’a game da wannan babban rashi, duk da cewa wasu ‘yan Nijar na zargin Faransa da hannu a kashe-kashen da ake fuskanta a yankin Sahel
A saurari rahoto cikin sauti

Dubi ra’ayoyi
Mako daya bayan harin ta’addancin da ya yi sanadiyar mutuwar sojoji 71 a barikin Inates, Dakarun tsaron Jamhuriyar Nijer sun yi fareti a jiya laraba 18 ga watan disamba, a garin Tilaberi inda shugaba Issouhou Mahamadou da wasu takwarorinsa na yammacin Afrika suka halarta domin bukuwan ranar cika shekaru 61 da Nijer ta zama Jamhuriya
An shafe sama da sa'oi 3 jami’an tsaro da jami’an fararen hula na fareti a gaban dubban mutanen da suka hallara
Da ga cikin shugabannin kasashen Afrika da suka samu halartar taron, akwai shugaban kasar Ghana, Nanna Akufo Addo da shugaban kasar Burkina Faso, tare da shugaban rikon G5 Sahel, Roch Mark Christian Kabore, domin taya shugaba Issouhou Mahamadou murnar zagayowar wannan rana
Faretin ya gudana ne a lokacin da ‘yan Nijer ke ci gaba da juyayin rasuwar wasu sojojin kasar kimanin 71 sanadiyar harin ta’addanci
Bikin ya gudana ba tare da wata hatsaniya ba a sakamkon tsauraran matakan tsaron da aka dauka a bisa la’akari da matsananciyar matsalar tsaron da yankin na Tilabery ke fama da shi, sanadiyar halin da ake ciki a kasashen Mali da Burkina Faso

Yankin Diffa dake fama da matsalar Boko Haram zai karbi bakuncin bukin Jamhuriya ta badi a karkashin tsarin da aka kira Diffa Ngla
Saurari cikakken rahoton Wakilin muryar Amurka a Yamai, Souley Moumouni Barma

Dubi ra’ayoyi
A yayin da take bukin cika shekaru hudu da kafuwa, jam’iyar Adawa ta MPN Kishin Kasa ta yi bukin rantsar da tsohon ministan harkokin wajen jamhuriyar Nijar Ibrahim Yakouba, a matsayin dan takarar da zai tsaya mata a zaben shugaban kasa na 2020
Dubban magoya bayan MPN Kishin Kasa da suka fito ciki da wajen jamhuriyar Nijar ne suka halarci gangamin da uwar jam’iyar ta shirya a dakin taro na Palais Du 29 Juillet, dake birnin Yamai, domin jaddada goyon baya ga shugabanta Ibrahim Yakouba
Tuni magoya bayan wannan jam’iya suka fara jan damara don ganin nasu dan takarar ya samu cin nasara a zaben badi, kamar yadda shugabar matan kishin kasa Hajiya Baraka Sabo ta bayyana
Jam’iyar MPN Kishin Kasa mai manufofin hada kan kasahen Afrika, ta gayyaci ‘yan siyasa daga kasashe da dama na nahiyar domin halartar shagulgulan wannan buki wanda ta wani bangare ke da matsayin murnar cika shekaru hudu da kafuwarta
A karshen shekarar 2015 ne Ibrahim Yakouba da wasu abokansa suka kafa jam’iyar MPN Kishin Kasa, bayan da jam’iyar PNDS Tarayya mai mulki ta dakatar da shi daga sahun ‘ya yan ta
Jam’iyar wacce a yau ke adawa da gwamnatin Renaissance na da kujerun wakilci a Majalisar Dokokin kasa, abin da ya sa magoya bayanta ke ganin za su bada mamaki a zabubukan 2020 da 2021
Ga rahoto cikin sauti


Dubi ra’ayoyi
Mako daya bayan harin da ya haddasa mutuwar sojoji 71 a barikin Inates, gamayyar jam’iyun da ke mulkin jamhuriyar Nijar ta yi karin haske dangane da abubuwan da suka faru lokacin wannan mummunan tashin hankali
Saboda haka suka gargadi masu amfani da kafafen sada zumunta da su yi taka tsantsan don kauce wa fadawa tarkon masu tada kayar baya
Wasu bayanan da aka yada a shafukan sada zumunta a washegarin wannan kazamin hari, na cewa wani jirgin leken asiri ya yi shawagi a sararin samaniyar barikin sojan Inates sa’o'i kalilan kafin maharan su kai farmaki
Ministan cikin gida Bazoum Mohammed, a sanarwar hadin gwiwa da jam’iyu masu mulkin Nijar, ya karyata labarin
Haka kuma wadannan bayanai na cewa,‘yan ta’addan sun yi nasarar kona rumbun harsasai, da tankokin mai a barikin sojan na Inates, matakin da ake ganin shi ne dalilin da ya sa suka samu yin galaba
Bazoum Mohammed ya musanta haka, amma ya tabbatar da cewa harin ya haifar da lalacewar hanyoyin sadarwa
Mutane da dama a kasashen Sahel na zargin kasashen Yammacin Duniya masu sansanin soja a wannan yanki da fakewa bayan yaki da ta’addanci, sai dai ministan ma’adinai, Moussa Baraje, a wata sanarwa, ya ce babu gaskiya a wannan zargi
Harin Inates, shi ne mafi muni da aka taba fuskanta a jamhuriyar Nijar, shekaru 4 bayan da ‘yan ta’dda suka fara kai farmaki a wannan kasa
Yayin da hukumomi ke cewa sojoji 71 ne suka hallaka, wasu kuwa na cewa yawan wadanda suka rasu ya haura 100
Saurari rahoto cikin suati


Dubi ra’ayoyi
Mayakan ‘yan aware na yammacin kasar Kamaru sun sace akalla ‘yan takara 40 da suke takarar majalisa da kananan hukumomi, a wani yunkuri na kawo cikas a zaben da aka tsara za’a gudanar a watan Fabrairu mai zuwa

Gwamnati ta yi alkawarin kubuto da wadanda ake garkuwa da su da kuma kare ‘yan takara da jami’an zaben
Yayin da suke cewa tilas a gudanar da zabe mai inganci
Dan shekaru 51 da haihuwa kuma malamin makaranta Wilson Bate ya ce ‘yan awaren dole su sako ‘yan kasar Kamarun da basu ci ba, basu sha ba, wadanda suke so su gudanar da abinda ya kamata da kundin tsarin mulki ya tanada musu
Yace wannan abin kunya ne
Kuma banji dadin cewa ana garkuwa da ‘yan siyasa ba kawai saboda suna so su aiwatar da hakkinsu a matsayinsu na 'yan kasa
Gwamnati ya kamata ta yi dukan abinda ya kamata ta tabbatar cewa akwai wurare da za’a aiwatar da tarukan siyasa, kana su tabbatar sun samar da cikakken tsaro a wannan zaben mai zuwa
'Yan awaren suna ta gwabza fada tun a shekarar 2017 don su raba Arewa maso yamma da kuma kudu maso yammacin Kamaru da suke magana da turancin Ingilishi daga sauran kasar da bangaren da suke da rinjaye da suke magana da Faransanci
Sace-sacen suna zuwa ne a lokacin da ‘yan majalisar Kamaru suke wani taro don yin muhawara kan ba bada wani matsayi na musamman da shugaba Paul Biya ya bada umarni a yi da nufin warware rikicin ‘yan awaren
Dubi ra’ayoyi
Shugaban Jamhuriyar Nijar Issouhou Mahamadou, ya yi kashedi ga masu kiraye kirayen cewa kasar Faransa ta kwashe sojojinta daga yankin Sahel saboda zarginta da hada baki da ‘yan ta’addan arewacin kasar Mali
A wajen wani taro na kungiyar G5 Sahel a birnin Yamai ne Shugaban ya bayyana haka, abinda ya sa wasu ‘yan kasar shiga maida mabanbantan ra'ayoyi da martani
A lokacin taron, shugaba Issouhou ya bayyana cewa sukar lamirin masu tallafa wa kasashen Sahel a yakin da su ka kaddamar kan ‘yan ta’adda tamkar yada manufofin kungiyoyin ta’addanci ne da gangan ko cikin rashin sani
To Sai dai tuni masu amfani da kafafen sada zumunta suka yi wa furucin shugaban ca, domin a tunaninsu bai dace irin wadannan kalamai su fito daga bakin wani mai rike da mukami makamancin na sa ba
Shugaban jam’iyyar adawa ta MDN, Annabo Soumaila na da irin wannan ra’ayi
Matsin lambar da ‘yan kasashen yankin Sahel ke yiwa kasar Faransa a ‘yan kwanakin nan don ganin ta kwashe sojojinta daga wannan yanki wani yunkuri ne da za a iya cewa ya janyo bambancin ra’ayi a tsakanin hukumomi da talakawansu
Kalla Hankourao, Ministan harkokin wajen Nijer, ya ce Nijer ce ta gayyato dakarun don su yi yaki da ‘yan ta’adda saboda sun san cewa yakin ba karamin abu ba ne
A ra’ayin Abdou Elhadji Idi, na kungiyar kare hakkin jama’a ta FSCN, kalaman shugaba Issouhou akan masu sukar Faransa wani abu ne da aka yi da nufin faranta ran Emmanuel Macron wanda a makon jiya ya nuna fusata akan yadda aka dora wa kasarsa tsana a yankin Sahel
Harin da ya lakume rayukan gomman sojoji a makon jiya a barikin sojan Inates da ke iyakar Nijar da Mali shi ne ya sake farfado da muhawara game da rawar da Faransa ke takawa a yaki da ‘yan ta’adda ganin yadda rundunar sojan Barkhane ke bai wa ‘yan tawaye kariya a karkarar Kidal
A saurari cikakken rahoton acikin sauti daga wakilinmu a Yamai Souley Barma:


Dubi ra’ayoyi
Shugabannin kasashen G5 Sahel sun gudanar da wani taron gaggawa a birnin Yamai na Jamhuriyar Nijar da nufin daukan matakan magance hare haren 'yan ta'adda a yankin
A makon da ya gabata wadansu mahara da ba’a san ko su waye ba sun kai wani mummunan harin da ya hallaka sojojin jamhuriyar Nijar sama da 70 a barikin sojan Inates da ke kan iyakar Mali da Nijar
Wannan wata alama ce da ke nuni da cewa kungiyoyin ‘yan ta’adda a yankin Sahel sun fara gawurta, inda kasashen yankin tuni su ka fara daukan matakan murkushe su
Shugaban kasar Nijar Issouhou Mahamadou ya ce ‘yan ta’adda sun fara fadada hare haren su zuwa wurare da dama, inda suke amfani da manyan makamai yaki suna afkawa jami’an tsaro tare da nuna kiyayya ga sojojin kawance masu sansani a yankin Sahel
“Ya kamata wadanda suke wannan aiki cikin sani ko rashin sa da masu sukar kawancenmu da kuma wadanda suke ganin ya kamata a rushe wannan tafiya su sani yin hakan yafi kaiwa dakarunmu hari muni,” a cewar shugaba Issouhou
A lokacin da yake karanta sanarwar karshen taron shugabannin kasashen G5 Sahel, Ministan Harkokin Wajan Nijar, Kalla Hanlourau, ya yi kira da kasashen duniya da su taikamaka ma su, yayin da kasashen suka kuduri aniyar kaddamar da wani farmaki da aka yiwa lakabi da “Operation Takobi” akan iyakokin Mali da Nijar da kuma Burkina Faso
Kasashen na yankin Sahel sun kuma yi alkawarin daukan Matakan kawo karshen wasu haramtattun sana’o’i da ake yi kamar safarar makamai da miyagun kwayoyi da dai sauransu, saboda suna taimakawa ‘yan ta’adda samun kudaden shiga
Bayan kammala taron nasu shuwagabannin kasashen yankin Sahel a birnin Yamai na jamhuriyar Nijar sun kai ziyarar girmamawa a inda aka binne sojojin Nijar 71 da suka rasa rayukansu a harin da aka kai musu a barikin sojan Inates
Saurari cikakken rahoton Souley Moumouni Barma daga Yamai:


Dubi ra’ayoyi
A jamhuriyar Nijer makusantan tsohon shugabann kasa Tanja Mamadou sun karyatar da labaran da aka yi ta yadawa a yau Asabar a shafin facebook cewa ya rasu

Wannan shine karo na biyu da ake bada labarin rasuwar Tanja Mamadou a kasar ta Nijer, amma kuma daga bisani ake cewa babu kanshin gaskiya
labarin rasuwar shugaba Tanja Mamadou wanda ya bayyana da hantsin wannan rana ta Asabar 14 ga watan Disamba ya matukar daukar hankalin jama’a a bisa la’akari da yadda abin ya mamaye kafafen sada zumunta yayin da mutane daga ciki da wajen kasar ta Nijer suka yi ta bugawa juna waya domin jin gaskiyar lamari
Wani na hannun damar Tanja, wato Alhaji Nouhou Arzika ya karyatar da wannan labari
Faruwar wannan al’amari ya sa wasu ‘yan kasa jan hankulan jama’a a game da mahimancin amfani da kafafen sada zumunta ta hanya mafi a’ala a maimakon amfani da irin wannan kafa don tayar da zaune tsaye
Tanja Mamadou wanda ya shugabanci kasar Nijer a zamanin jamhuriyar ta biyar ya yi nasarar sauya al’amura a game da yadda ake gudanar da harakokin ma’adanan karksahin kasa, inda ya tilastawa shugaban kasar Faransa Nicolas Sarkozy a shekarar 2008 zuwa Nijer domin su tattauna akan huldar cinkiyyar karafun nan uranium din da Faransa ta shafe shekaru kusan 40 tana hakowa a yankin Agadez, amma kuma al’umar Nijer ba ta morar wannan arziki
Dubi ra’ayoyi
Kotu a kasar Sudan ta samu tsohon shugaban kasar Omar al-Bashir da laifukan halatta kudin haram da cin hanci da rashawa, ta kuma yanke masa hukuncin daurin shekaru biyu a gidan Yari

Wannan shine hukuncin farko da aka yanke a jerin tuhume-tuhume da ake yiwa al-Bashir, wanda kuma kotun hukunta manyan laifuka ta duniya ICC ke nemansa kan laifukan yaki da kisan kare dangi dake alaka da tashin hankalin da ya faru a Darfur a shekarun 2000
Hukuncin na zuwa ne shekara guda bayan da masu zanga-zanga a Sudan suka fara yiwa gwamnatin al-Bashir tawaye
Lokacin da ya kwashe sama da shekaru talatin akan mulki, Sudan dai ta kasance cikin jerin kasashen da Amurka ke dauka a matsayin masu tallafawa ayyukan ta’addanci a duniya, kuma tsawon shekaru tattalin arzikin kasar ya lalace saboda rashin gudanar da ayyyukan da suka kamata da kuma takunkumin da Amurka ta saka ma kasar
Tun watan Afrilu Al-Bashir ke tsare, lokacin da sojojin suka tunbuke gwamnatinsa biyo bayan kwahe watanni ana zanga-znaga a fadin kasar
Sannu a hankali tashin hankali da rashin zaman lafiya ya tilasta yarjejeniyar gudanar da gwamnati tsakanin sojoji da farar hula
Dubi ra’ayoyi
Shugaban Jamhuriyar Nijar, Shugaba Issouhou Mahamadou ya jagoranci jana’izar sojoji 71 da suka rasu a sakamakon harin ta’addancin da ya rutsa da su a ranar Talatar da ta gabata a barikin sojan Inates daura da kan iyakar kasar Mali
A farfajiyar barikin sojan sama na Escadrille da ke birnin Yamai ne aka yi jana’izar wadannan sojoji kimanin 71 da su ka rasu a barikin sojan Inates
An shafe sa'o'i ana ana gwabza fada da wasu maharan da aka kiyasta cewa sun kai daruruwa
Shugaban kasar Nijar ya russuna a gaban mamatan ya yi masu jinjinar ban girma da bankwana
"Laftana Kanar Hassan Anoutab kai da askarawanka 70 kun nuna jarumtaka saboda haka mutuwarku sadaka ce"
inji shugaban
Ya kara da cewa mutum ya rasa ransa saboda kare martabar kasa dauke da makami a hannu, wani abu ne da za a dauka a matsayin kyakkyawan karshe
Ya ce koda yake iyalanku suna cikin jimamin rashi amma kuma ‘ya'yanku za su yi alfahari da kasancewar iyayensu jarumai ne
Domin karawa jami’an tsaro azamar aiki a wannan lokaci na yawaitar hare haren ta’addanci, shugaban na kasar Nijar ya yi karin girma ga dukkan sojojin da suka rasu sanadiyyar wannan hari na barikin Inate
Kuma a cewar Ministan tsaro, Farfesa Issouhou Katambe, "yaki, ba gudu, ba ja da baya"
A karshe an nufi makabartar Yantala ta birnin Yamai inda aka bizne gawarwakin wadannan sojoji
Reshen kungiyar IS a Sahara, a karkashin shugabancin Adnane Abu Whalid Al Saharaui, ya dauki alhakin kai harin na barikin Inates, wanda karo na biyu kenan a shekarar nan ta 2019
Rasuwar wadannan dakaru na ci gaba da girgiza jama’a
Saurari cikakken rahoto cikin sauti





Dubi ra’ayoyi
Majalisar dokokin kasar Jamhuriyar Nijar ta bukaci kasashen duniya su taimakawa takwarorinsu na yankin Sahel a yakin da suke yi da ‘yan ta’adda
Wannan na zuwa ne bayan da gwamnatin kasar ta soma zaman makokin kwanaki 3 daga yau juma’a a, da nufin nuna alhinin rasuwar sojojinta sama da 70 sakamakon harin ta’addanci da aka kai a barikin Inates,
A sanarwar hadin gwiwar da suka fitar a yammacin jiya Alhamis ‘yan adawa da masu rinjaye a majalisar dokokin sun fara ne da jajantawa ‘yan kasa a game da wannan babban rashi
‘Yan majalisar sun kuma jinjinawa dakarun da suka kwanta dama a yayinda suke kokarin kare martabar Nijer da jama’arta
La’akari da hanyoyin da ‘yan ta’adda ke amfani da su a hare haren da suka kai a ‘yan makwanin nan a kasashen Mali Burkina Faso da jamhuriyar Nijer ya sa majalisar jan hankulan kasashen duniya su farka daga barci
Gwamnatin jamhuriyar Nijer a cewar kakakinta Zakaria Abdourahamane, ta ware kwanaki 3 na zaman makoki daga yau juma’a da nufin nuna alhinin wannan rashi sannan ta bukaci kowane dan kasa ya ware minitoci 5 daga karfe 10 na safiyar yau domin yin addu’oi ga sojojin da suka rasu akan aikin tabbatar da tsaron kasa
Da hantsin wannan juma’a ne za a yi jana’izar sojoji 71 din nan da suka kwanta dama a yayin gumurzun da suka yi da ‘yan ta’adda da suka kai hari a barikin sojan Inates kan iyakar Nijer da Mali a ranar talatar da ta gabata
Kasashen duniya na ci gaba da aikewa da sakwannin ta’aziya ga kasar ta Nijar
Jakadan Amurka a Nijer Eric P
Whitaker ya bayyana cewa kasarsa ta yi matukar kaduwa da faruwar wannan al’amari sai dai Amurka ba zata taba gajiya ba wajen tallafawa Nijer a yakin da ta kaddamar da yaki da ta’addanci
Ga karin bayani daga Souley Moumouni Barma

Dubi ra’ayoyi
A washegarin harin ta’addancin da ya hallaka sojoji 71 a Barikin Inates na iyakar Nijar da Mali, ‘yan kasar sun fara bayyana matsayinsu game da wannan al’amari da ke ci gaba da daurewa jama’a kai
Jama'a na dasa alamar tambaya ne bisa la’akari da yadda ‘yan ta’addan suka yi nasarar afkawa wadannan sojoji da rana tsaka
Shugaba Issouhou Mahamadou, ya jagoranci taron majalisar tsaro ta kasa a fadarsa domin duba hanyoyin da za a bullowa wannan sabon al’amari, wanda ya sa jama'a cikin halin zullumi da juyayi
A birnin Yamai fadar gwamnati, duk inda ka shiga zancen harin nan a ke wanda a fili ake ganin wannan bacin rai a huskar ‘yan kasa
Sanarwar da gwamnatin Nijar ta fitar na cewa, harin na ranar Talata, ya janyowa kasar asarar rayukan sojojinta 71, inda 12 suka jikkata, yayin da wasu masu hari suka yi batan-dabo
Gare Amadou, wani dan jarida mai zaman kansa, ya ce a sake duba tsarin al’amuran yau da kullum domin akwai bukatar aiwatar da canje-canje a sha’anin gudanar da ayyukan tsaron kasar
Rashin wadatar kayan yaki da ma abin da ya shafi nagartarsu, wani abu ne da ‘yar majalisar dokokin kasa, Hadiza Seini Maiyaki, ta ce abin dubawa ne
A wani kiran kwantar da hankali, Shugabanin addinai irinsu Ustaz Malam Haja, na cewa a yau alhamis Shugaba Issouhou Mahamadou ya jagoranci taron majalisar tsaro ta kasa a fadarsa domin taya al’umar Nijar juyayin wannan babban rashi
Kasashen G5 Sahel, sun sauya wurin taron da suka shirya gudanar wa ranar Lahadi mai zuwa a birnin Ouagadougou zuwa birnin Yamai, yayin da kasar Faransa ta dage nata taron zuwa farkon shekarar da zamu shiga
Har zuwa yanzu ba wata kungiyar da ta dauki alhakin kai wannan hari,
Sai dai ana kyautata zaton hadin gwiwar kungiyar Ansardine da Aqmi da Almurabitun a karkashin jagorancin Iyad AgGhali ne ke da hannu a wannan aika aika
Akwai alamu da ke nuni da cewa, harin ba zai rasa nasaba da Abu Whalid Alsarahui na reshen IS a yankin Sahara ba a bisa la’akkari da yawan maharan da suka afkawa barikin sojan na Inates
Ga rahoto cikin sauti



Dubi ra’ayoyi
Wani kazamin harin da aka kai a barikin sojan Inates na yankin Tilabery iyaka da kasar Mali ya yi sanadiyar mutuwar gomman sojojin jamhuriyar Nijer sannan wasu da dama sun yi batan dabo
Lamarin da ya sa shugaba Issouhou Mahamadou katse zaman taron da yake halarta a kasar Masar
Daruruwan ‘yan ta’adda ne dauke da manyan bindigogi da motoci masu silke da wadanda ke dauke da boma bomai suka kutsa barikin sojan Inates dake gundumar Ayorou a yankin Tilabery kan iyakar Nijer da Mali inda aka shafe awoyi a kalla 3 ana ba ta kashi daga karfe 3 na rana zuwa 6 na yammacin talatar da ta gabata kafin isar wani daukin da aka aika
A wata sanarwar da darektan yada labarai da hulda da jama’a na ma’aikatar tsaro Col
Boubacar Hassane ya karanta a gidan television mallakar gwamnatin Nijer, an bayyana cewa sojojin Nijer 71 ne suka hallaka wasu 12 suka ji rauni yayinda wasu wadanda ba a bayyana adadinsu ba suka yi batan dabo
Sanarwar ta kara da cewa, an karkashe ‘yan ta’adda masu tarin yawa sai dai ba a fadi yawansu ba
Nan da nan aka bi sawun maharan da aka ce sun nufi iyakar wata kasar da ba a ambaci sunanta ba
Mumunar barnar da harin ya haddasa ta sa Shugaba Issouhou Mahamadou katse taron da yake halartar a kasar Masar inda shubanin kasashen Afrika ke tantauna batutuwan da suka shafi sha’annin tsaro da ci gaban wannan nahiya
Wannan shine karo na biyu da ‘yan ta’adda ke kai hari a barikin sojan Inates domin ko a watan yulin da ya gabata ma sun yi nasarar kashe sojojin 18 to sai dai wanda aka kai a shekaranjiya talata shine hari mafi muni da aka taba fuskanta a jamhuriyar Nijer tun bayan da ‘yan ta’adda suka kaddamar da hare hare akan wannan kasa a shekarar 2015
Harin na Inaes na zuwa ne a wani lokacin da al’umomin yankin sahel ke matsin lamba ga kasar Faransa da neman ta kwashe sojojin da ta girke a wannan yanki da sunan yaki da ta’addanci a karkashin rundunar Barkhane wace suke zargi da rashin wani hobbasa a yakin da wadanan kasashe ke yaki da ‘yan ta’adda
Kawo yanzu ba wata kungiyar da ta dauki alhakin wannan hari dake matsayin na biyu da ake fuskanta a cikin kwanaki 2 kacal akan iyakar Nijer da Mali
Saurari cikakken rahoton Souley Moumouni Barma

Dubi ra’ayoyi
Wasu ‘yan bindiga sun kai hari akan jami’an tsaro a garin Inates na yankin Tilabery a iyakar Jamhuriyar Nijar da kasar Mali
Harin wanda aka kai da yammaci jiya, na zuwa ne kwana daya bayan kai wani harin na daban da ya yi sanadiyar mutuwar sojoji 3 a sansanin sojan Agando na Gundumar Tilia a yankin Tahoua
Wadannan nan hare-hare, sun sake farfado da mahawara kan matakan da hukumomi ke dauka kan tsaron kasar ta Nijar
Da misalin karfe 6 na yammacin jiya Talata ne wasu mutane akan babura dauke da bindigogi, wadansu kuma a motoci masu budadden kai wato Pick up, suka afkawa barikin sojan Inates na gundumar Ayorou yankin Tilabery a daidai lokacin da jami’an tsaro ke kokarin soma sallar magariba
Majiyar wannan labari ta kara da cewa sojojin sun janye daga barikin a sakamakon lura da munin wannan al’amari da ke faruwa kwana daya tak bayan mutuwar sojoji 3,
Hukumomi a gundumar ta Ayorou sun tabbatar da faruwar wannan al’amari ko da yake, ya zuwa yanzu, ana ci gaba da tattara bayanai don tantance barnar da abin ya haifar
Amma wata majiya na cewa gumurzun da aka shafe sa’o’i ana yi ya haddasa asarar rayuka da dama a bangarorin biyu tare da kona motoci, da tarin kayan yaki
A watan Yulin da ya gabata wani harin da aka kai a garin Inates ya hallaka sojojin Nijar kimanin 18
An karrama Firai Ministan Ethiopia, Abiy Ahmed da kyautar Nobel ta zaman lafiya a wannan shekara, saboda rawar da ya taka wajen kulla yarjejeniyar zaman lafiya ta 2018 tsakanin kasarsa da Eritrea
Kasashen biyu sun kwashe shekaru da dama suna rikici akan iyakokinsu
Yayin da yake karbar kyautar a birnin Oslo a yau Talata, Ahmed ya jaddada burinsa na ganin cewa an tabbatar da zaman lafiya a tsakanin kasashen biyu
“Na yi amannar cewa, ana gab da samar da zaman lafiya tsakanin Ethiopia da Eritrea, na kuma tabbata cewa, akwai bukatar a kawar da bangon da ke tsakanin kasashenmu
"
Firai ministan na Ethiopia, ya kuma ce, a madadin bangon za a samar da wata kafa da za ta karfafa dangantaka tsakanin kasashen biyu
“A maimakon haka, za mu gina wata gada ta kawance, wacce za ta zauna har abada
” Ya kara da cewa
Abiy ya ce wannan kyauta, ba tashi ce shi kadai ba, har da shugaban Eritrea Isaias Afwerki, “ wanda kyakkyawar niyyarsa ta sa aka samu maslaha kan wannan takaddama da aka kwashe shekara 20 ana yi tsakanin kasashen
”
Dubi ra’ayoyi
A yau Talata 10 ga watan Disamba ake bikin tunawa da ranar ‘yancin dan adam a ko'ina a duniya, dalilin da ya sa masu rajin kare hakkin dan adam a Jamhuriyar Nijar suka shirya wata muhawara
Muhawarar ta mayar da hankali ne kan kira ga hukumomi da jama’a da su yi nazarin hanyoyin samar da kariya ga jami’an fafutuka, sakamakon lura da hadarin da ke tattare da gwagwarmayar kare hakkin bil adama a yau a kasashe da dama
Kare hakkin dan adam na daga cikin ayyuka mafi hadari a yau a duniya saboda yadda wasu ke farautar irin wadannan jami’ai da nufin kawo masu jinkiri a aikinsu
Hakan ya sa hukumar kare hakkin dan adam ta CNDH ta shirya taron muhawara domin tattaunawa kan wannan batu
Domin magance irin wadanan matsaloli, gwamnatin Nijar ta aika wa Majalisar Dokokin kasar wani kudurin dokar da ke hangen samar da kariya ga jami’an kare hakkin dan adam a wannan kasa, matakin da Mahaman Bachar na gamayyar kungiyoyin Reseau Esperence ke ganin ya yi daidai
Kare hakkin dan adam, aikin sa-kai ne da ke daya daga cikin ginshikan dimokaradiyya, saboda haka mai sharhi kan al’amuran yau da kullum Massaoudou Ibrahim ke jaddada muhimmancin jan hankulan jama'a game da nazari kan wannan rana
Majalisar Dinkin Duniya, ta bayyana cewa jami’an fafutuka sama da 20 ne suka hallara a shekarar 2016 a dalilin aikin kare hakkin dan adam
Dalilin kenan da hukumar kare hakkin dan adam ta kasa CNDH, tare da hadin gwiwar kungiyar Tarayyar Turai, da gamayyar REPPAD Nijar suka fara yunkurin nuna goyon baya ga Majalisar Dokokin kasar ta Nijar
Saurari rahoto a sauti


Dubi ra’ayoyi
Hukumomi a kasar Uganda sun ce adadin wadanda suka mutu daga ambaliyar ruwar da kuma zaizayar kasar da aka shafe mako daya ya karu zuwa mutane 36 kana kuma ya bar dubbai a makale bayan da wamakon ruwan ya mamaye yankin da tsaunuka suke
Wamakon ruwan saman da aka shafe mako guda ana yi ya haddasa ambaliyar ruwa da kuma zaizayar kasa a yankunan Bugisu da Bundibugyo da ke kusa da dutsen Rwenzori na gabashin Uganda
Mai magana da yawun kungiyar bada agaji ta Red Cross a Uganda, Irene Nakasita, ta ce aikin bincike da kuma ceto a yankin da abin ya fi Kamari yawancin ruwa ya mamaye hanyoyi
“Ta ce sun yanke shawarar samar da wani wuri na wucin gadi har sai al’amura sun koma daidai
Don haka ta yiwu cibiyar wucin gadi ta Bubukwang za ta samar da gidaje na kusa mutane 700 wadanda suka rasa muhallansu daga yankin Bundibugyo
”
Dubi ra’ayoyi
A Janhuriyar Nijar ofishin jakadancin Amurka ya shirya wani taro da nufin ganar da daliban makaranta aikin jarida, da dabarun tantance sahihancin labari ta yadda za su kauce wa fada wa tarkon masu baza labaran bogi a kafafen sada zumunta ta yanar gizo
Matasa maza da mata kimanin 25 daga kungiyoyi masu zaman kansu, da daliban makarantar aikin jarida Iftic ne su ke samun wannan horo dake maida hankali akan hikimomin aikin jarida
Jami’in kula da sha’anin ala’du a ofishin jakadancin Amurka John Dow ya ce aikin jarida na da matukar wuya a wannan lokaci mai sarkakiya
Ya ce kullum ake samun labarai kala kala amma ba dukansu ne ke amfanar jama’a ba
Kungiyar ‘yan jarida mata APAC a Nijar ita ce ta zo da shawarar bayar da wannan horo ga daliban da ke karantar aikin jarida, matakin da shugabar wannan kungiya Ami Niandou ta ce rigakafi ne ga matasa
Lura da yadda kafafen sada zumunta ke daukar hankalin matasa a yau, ya sa majalisar matasan Nijar CNJ shigar da nata mambobin domin su amfana da wannan horo inji ta bakin shugaban CNJ Alio Oumarou
Makarantar Iftic ta yaba da wannan yinkuri na gwmanatin Amurka a bisa la’akari da yadda abin zai zama tasiri a kawunan daliban dake karantar aikin jarida
Ga rahoto cikin sauti

Dubi ra’ayoyi
An gudanar da wani taro a Amurka, domin yin tuni kan sauran ‘yan matan makarantar Sakandare na garin Chibok da mayakan Boko Haram suka sace a jihar Borno da ke Arewa Maso Gabashin Najeriya a shekarar 2014
Taron, wanda ‘yar majalisar wakilan Amurka, Frederica Wilson, da fitacciyar ‘yar jarida Isha Sesay suka shirya, ya gudana ne a gini Majalisar Dokokin kasar a jiya Alhamis
Yayin wannan taro, an ba da lambar yabo ga Sesay wacce ta rubuta littafi mai taken “Beneath the Tamarind Tree,” wanda ya ba da labarin 'yan matan, da yadda aka sace su, da kuma irin wahalar da suke sha a hannun 'yan Boko Haram
Isha ta je har Najeriya inda ta ji ta bakin wasu daga cikin 'yan matan, da kuma iyayensu kafin ta rubuta wannan litafi, wanda a cewarta, ta yi hakan ne don kar a manta da 'yan matan, da labarinsu
Wani babban al’amari da ya sosa wa mahalarta taron rai shi ne, lokacin da Patricia Bulus daya daga cikin matan da suka kubuta ta yi magana
Ta bayyana rayuwarta, da tsabar tashin hankalin da suka gani lokacin da aka dauke su
Yayin jawabinta, ‘yar majalisa Wilson, ta yi bayani kan wata ziyarar da ta kai Najeriya, inda ta ce ta yi kuka da hawaye a lokacin da ta ji labarinsu
Kuma ba tare da ba ta lokaci ba, a lokacin ta ce akwai bukatar su tallafa
A tsakanin ranakun 14-15 ga watan Afrilu, mayakan Boko Haram suka sace ‘yan matakan makarantar ta Chibok su 276
An dai samu damar kubutar da wasu daga cikinsu, amma har yanzu akwai da dama da ke ci gaba da zama a hannun mayakan na Boko Haram
Dubi ra’ayoyi
Kungiyar matasan Plume du Sahel da hadin gwiwar reshen Majalisar Dinkin Duniya mai kula da ‘yan cirani ( IOM ) sun shirya bikin Festival Slam a dandalin wasa na cibiyar raya al’adu da ake kira CCFN Jean Rouch da ke Yamai a Jamhuriyar Nijar
An yi bikin ne domin bai wa mata ‘yan cirani damar fadawa jama’a matsalolin da suka tilasta masu barin gida, da irin wahalhalun da suka fuskanta a kokarinsu na zuwa turai ta barauniyar hanya
Galibin Matan da suka hau mambari a wannan wasa ‘yan asalin Afirka ta Yamma ne, cikinsu har da wata matashiya ‘yar Najeriya Faith Oche
Oche ta ce, halin talaucin da ta tsinci kanta ciki sakamakon rasuwar mahaifanta, da tsufan da ya nakasa kakarta ne, ya ja ra’ayinta zuwa cirani
Tashin hankalin da aka yi fama da shi a kasashe irinsu Jamhuriyar Afirka ta Tsakiya, shi ma ya yi sanadiyar ficewar ‘yan kasar da dama zuwa wasu kasashe makwabta
Wata ‘yar kasar Cameroun, Venerante Gongoye, da ta ratsa kasashen Chadi da Libya a kokarinta na zuwa kasar Jamus ta bayyana cewa sabanin da ya taso a tsakaninta da wasu kannanta maza ne, ya sa ta gudu daga gida
Bikin wanda shi ne karo na farko da ake shirya makamancinsa a Nijar, an kuma karrama wadannan mata da lambobin yabo
A saurari rahoto cikin sauti

Dubi ra’ayoyi
A Najeriya, manazarta da yan siyasa na ci gaba da tsokaci akan hukuncin da kotun tarrayya ta yanke, na daure tsohon Gwamnan Jihar Abia kuma babban mai tsawatarwa a Majalisar Dattawa Sanata Orji Uzor Kalu
Wani lauya mai zaman kan sa a Abuja Isa Bello ya ce “ba lallai ne Orji Kalu ya shafe wadanan shekarun a gidan kaso ba, domin kuwa yana da damar daukaka kara zuwa kotun gaba
Don haka ana hasashen zai daukaka kara, haka kuma ana iya daukan lokaci mai tsawo ana shari'ar tunda za a koma ne a sake sauraron karar ba ki daya”
Shi ma wani jigon dan siyasa a Jihar Zamfara Dr
Sani Abdullahi Shinkafi, ya ce wanan alamu ne na “sakamakon aikin da tsohon Gwamnan Jihar Abia yayi”
Ya kara da cewa “kuma mun ji dadi da hukuncin da kotu ta yanke
Kamata yayi ma duk wani tsohon gwamna kada a biya shi kudin fansho domin suna cutar talakawa, bayan sace kudin jama’a, sai kuma su zo duk wata ana biyan su miliyoyin kudi da sunan fansho
Ai wannan zalunci ne”
Amma a ra’ayin mai sharhi Abubakar Aliyu Umar, “wanan dai kukan kurciya ne, haka kuma hukuncin zai zama izna ga masu rike da mukaman siyasa, su gane cewa ba wanda ya fi karfin doka”
Sanata Orji Uzor Kalu shi ne babban mai tsawatarwa a Majalisar Dattawa kuma tsohon gwamna na uku da kotu take yankewa irin wannan hukuncin a Najeriya
An kwashe shekaru 12 ana kai gwaro da mari a shari'ar da hukumar EFCC mai yaki da yi wa tattalin arzki zagon kasa ta shigar inda aka tuhumi Orji Uzor Kalu da laifuka 39, da suka hada da hada baki tsakanin sa da kamfanin sa ‘Slok Nigeria Limited’ da wani Darakatan kula da kudaden fadar gwamnatin Jihar Abia har na Naira Biliyan 7
6
Cikakken sautin rahoton:

Dubi ra’ayoyi
Gwamnatin Jamhuriyar Nijer da hadin guiwar Amurka da majalisar dinkin duniya sun shirya wani taron horo na musamman domin jami’an tsaron kasar, da nufin karantar da su mahimman dubarun tattara hujjojin da ke da nasaba da ayyukan ta’addanci
Jakadan Amurka a Jamhuriyar Nijer Eric P
whitaker a yayin bikin bude taron, ya ce “kowa ya taka doka to doka ta taka shi”
Jami’in hulda da ‘yan jarida a ofishin jakadancin Amurka Alhaji Idi Barau, ya yi bayani akan makasudun yunkuri na hadin guiwa
In da ya ce, bin tsarin doka wajen gurfanar da wanda ake zargin ya aika ta laifi, shine abin da ya dace
Kungiyoyin kasa da kasa sun jinjinawa yunkurin na Jamhuriyar Nijer, sakamakon lura da yadda kasar ta kafa wata kotun musamman mai alhakin hukunta mutanen da ake zargi da ta’addanci
Mukaddashin ministan shari’a, Maman Waziri na ganin wannan horo zai taimaka a kaucewa tangardar da aka fuskanta a can baya
Taron horon ya baiwa bangarori damar saka hannu akan wata yarjejeniyar gudanar da aiki kafada da kafada, tsakanin ofishin ministan tsaron Nijer, da na ministan cikin gida da takwaransu na shari’a
Amurka da majalisar dinkin duniya reshen yaki da fataucin miyagun kwayoyi da aikata miyagun laifika, wato ONU DC ko UNODC, ta ce matakin wakiliyar hukumar Elena Rigacco Hay, ya yi dai dai da shawarwari da aka yi a yayin wani taron da aka gudanar a baya bayan nan a Abuja kan batun tattara hujjojin fayyace ayyukan ta’addanci
Rashin hukunci na daga cikin abubuwan da jama’a ke korafi akansu a kasashen sahel masu fama da ta’addanci, yayinda gwamnatoci da kungiyoyin kare hakkin dan adam ke jan hankalin gwamnatoci sun bi hanyar mutunta dokokin kasa da kasa
Ga rohoton Wakilin muryar Amurka a Yamai, Souley Moumouni Barma, cikin sauti
Dubi ra’ayoyi
Hukumomi a jihar Damagaram da ke jamhuriyar Nijar, sun gabatar da wata gidauniya don tallafawa iyalan sojojin da suka rasu a fagen daga, wanda hakan na iya zama hanyar karfafa hulda tsakanin jami'an tsaro da al'ummar gari
Gwamnan jIhar Damagaram Musa Isa, ya ce hakan zai ba jami'an tsaro da mutanen gari damar yin aikin tabbatar da tsaro a cikin kasa, ya yin da su kuma al'umma za su kama hanyar taimaka ma hukumar yin aiki cikin sauki
Assan Bagayya, babban jami'in ma'aikatar kwana-kwana wanda ya yi magana a madadin sojojin ya ce, sun ji dadin wannan tsarin, kuma zai tafi dai-dai idan har al'umma sun kama musu, ta hanyar ba su labari aduk lokacin da bukatar hakan ya taso
Hakan kuma na nuni da cewar ba su manta da 'yan uwan su sojoji da suka rasa ran su a fagen daga ba, da ma iyalan da suka bari
Ya ce za su ci gaba da irin abubuwan nan don tallafa ma iyalan na su, inda su ma kungiyoyin farar hula suka yaba da tsarin, inji Mustafa Adam na kungiyar MPCR, wanda ya kara da cewar gwamnati ta kara fadada tallafin iyalan sojojin domin suna cikin tsananin bukata
A saurari rahoto cikin sauti daga wakiliyar Muryar Amurka Tamar Abari
Dubi ra’ayoyi
A Najeriya a jihar Gombe dake Arewa maso gabashin kasar an samu rahoton bullowar Udawa makiyaya dakan shiga gonakin manoma su barnata musu kayan amfanin gona da basu gama nuna ba kafin a kwaso uwa gida
Udawan sun bullo ne a kananan hukumomin Akko da kuma Yamaltu Deba
Shaidun gani da ido sun ce Udawan sun yi aika-aika a kauyuka sama da goma, inda bayan lalata amfanin gona, sun yi wa mata da dama fyade da kuma kwace wa manoman kudade da wayoyin salula, a cewar Muhammed Sani, wani ganau daga yankin
Kwamishinan Tsaro na cikin gida a jihar Gombe Maji Dauda Batari ya tabbatar aukuwar lamarin a hukumance, in da ya ce tuni suka ziyarci kauyukan domin ganewa idon su abin da ya wakana
Ya ce sun tattauna da Fulani makiyaya na cikin gida domin samo hanyoyin gano daga inda makiyayan suka fito domin daukar matakin da ya dace
Wani tsohon shugaban karamar hukumar Yamaltu Deba da ya taba fuskantar bala’in Udawan a lokacin da ya ke mulki, ya shawarci gwamnatin jihar Gombe da ta hanzarta daukan mataki da kawo zaman lafiya tsakanin manoma da makiyaya a yankunan da Udawan ke tu’annati
Ga karin bayani daga Abdulwahab Muhammad

Dubi ra’ayoyi
Mukaddashin shugaban hukumar alhazan Najeriya NAHCON Barista Abdullahi Mukhtar ya bukaci shugabannin sassa na hukumar, da su shirya bayanan mika jagoranci ga sabbin shugabannin hukumar
Wannan ya biyo bayan turawa majalisar dattawa jerin sunaye da za su karbi ragamar shugabancin hukumar karkashin sabon shugaba Zikrullah Olakunle daga jihar Osun da shugaba Muhammadu Buhari ya yi
A wani taro da jami'an hukumar kamar yadda jami'ar labaru Fatima Sanda Usara ta sanar, Mukhtar ya bayyana wadanda shugaba Buhari ya zabo da tura sunayen su gaban majalisa a zaman kwararrun jami'an lamuran hajji ne
Mukaddashin shugaban ya bukaci ba da hadin kai wajen mika ragamar ga sabbin shugabannin hukumar karo na hudu
Gwamnatin tsohon shugaba Jonathan ta nada Mukhtar gab da lokacin saukar ta daga mulki a 2015
Mukhtar dai ya zama kwamishinan ayyuka na hukumar tsawon shekaru hudu kafin zama shugaba na tsawon wasu shekaru hudu inda ya kammala wa'adi gabanin aikin hajjin da ya gabata, lamarin da ya sa aka kara masa wasu watanni don jagorantar aikin hajji
Gyaran sashe na 321 na tsarin mulkin Najeriya na a 2006 ya kafa hukumar alhazan daga da wani sashe na ma'aikatar harkokin waje, inda ministan Abuja na yanzu Muhammad Musa Bello ya zama shugaba na farko har ya kammala wa'adin sa, kana Barista Mukhtar ya samu mukamin daf da saukar shugaba Jonathan a 2015
Ga karin bayani daga Nasiru Adamu El Hikaya

Dubi ra’ayoyi
A yayin da kasashen Duniya ke bukukuwan karrama ranar nakasassu ta duniya a yau 3 ga watan Disamba, kungiyoyin nakasassu a Jamhuriyar Nijar sun koka game da matsalolin da su ke fuskanta, kamar na ‘yancin shiga wurare da dama a kasar sakamakon rashin mutunta ka’idodin gine ginen zamani
Tun a shekarar 2008 ne Jamhuriyar Nijar ta saka hannu akan yarjejeniyar mutunta ‘yancin nakasassu a karkashin inuwar Majalisar Dinkin Duniya, sai dai shekaru sama da goma bayan wannan alwashi har yanzu ana jan kafa wajen zartas da wasu mahimman sassan wannan kundi
Ratsa tituna a manyan biranen Jamhuriyar Nijar wani abu ne da a yau ke dauke da matukar hadari ga rayuwar nakasassu
A yanzu haka shirye shiryen zabubukan 2020 da 2021 sun kankama a Nijar sabili kenan shugaban kungiyar nakasassu masu wasannin motsa jiki Harouna Ousman ke jan hankula akan maganar daukar matakan da za su bai wa masu bukata ta musamman damar kada kuri’a cikin kyakkyawan yanayi
Domin karrama ranar ta 3 ga watan Disamba kungiyoyin nakasassu sun gudanar da gudun tseren keke na maza, da na mata a filin kwallon kafa na Stade Seini Kountche da ke birnin Yamai, kafin wasan kwallon volley ball a cibiyar wasannin motsa jiki ta Academy des Arts martiaux
A saurari rahoto cikin sauti


Dubi ra’ayoyi
Miliyoyin mutane a kudanci da gabashin Afrika na fuskantar karancin abinci da sauyin yanayi ya haddasa, wanda rabinsu yara ne, a cewar kungiyar bada agaji ta Save the Children
Yankunan sun fuskanci guguwa mai karfi, da ambaliyar ruwa da kuma fari a cikin ‘yan watannin da suka gabata, yayinda masana kimiya suka ce dumamar yanayi da aka samu da sauri yafi na sauran bangarori na duniya
Mahaukaciyar guguwar da aka yiwa lakabi da Idai da tayi kaca-kaca da kasar Mozambique a watan Maris, ta kashe mutane sama da dubu 1,300
Guguwar dake tafe da ruwa mai karfi ta shafe Kauyuka da dama, ta kuma cika birane da ruwa makil, yayin da manoma suna gani amfanin gonarsu da dabbobin suna salwanta
Mahaukaciyar guguwar tana daya daga cikin mafi girma a tarihi, da aka yi kiyasin cewa, ta janyo hasara ta sama da dalar Amurka biliyan biyu ($2B) a fadin yankin
Dubi ra’ayoyi
‘Yan bindiga da ba’a tantance ko su wanene ba, sun bude wuta akan wata majami’a a gabashin kasar Burkina Faso a jiya Lahadi, inda su ka kashe akalla mutane 14
Jamai’ai sun ce an kai harin ne a garin Hatoukoura da ke kusa da iyaka da kasar Jamhuriyyar Nijar
Sojoji na farautar ‘yan bindigar da suka arce a kan babura, bayan sun harbe masu ibadar jiya Lahadi
Sai dai har I zuwa lokacin rubuta wannan labarin, ba wanda ya dauki alhakin kai harin, to amma ana dora alhakin harin kan masu tsattsauran ra’ayin addinin Islama
Kiristoci da mabiya wasu addinai na zaune lami lafiya a kasar mai rinjayen Musulmai, har sai lokacin da aka kai wasu hare-hare da ake kyautata zaton mayakan jihadi suka kai, daga makwabciyar kasar Mali a bara, wadanda suka yi sanadiyyar salwantar daruruwan rayuka

Dubi ra’ayoyi
Shugaban kasar Ghana Nana Addo Dankwa Akufo-Addo ya sanar da dage zaben raba-gardama na ranar 17 ga watan Disamban 2019
Shugaban ya fada a cikin wani jawabi da ya yiwa kasa ta telbijin da yammacin jiya Lahadi, an dage zaben domin kara tattaunawa da masu ruwa da tsaki da kuma wayar da kan al’umma game da muhimmancin zaben
Za a gudanar da zaben raba-gardamar ne domin yiwa dokar kasa gyaran fuska ta yadda jami’iyyun siyasa za su zabi shugabannin hukumomin birane da na gundumomi da ma wakilan majalisun kananan hukumomi
Sai dai batun saka siyasa a wurin zaben wakilan majalisun kananan hukumomin shine yafi daukan hankali a cikin gangamin da babbar jami’iyyar adawa ta National Democratic Congress (NDC) ke yi cewa kada ‘yan kasar su zabi amincewa da gyaran fuskar
Hakan ya yi sanadiyar shugaban kasa ya janye kudurin dokar domin samun karin wayar da kan masu kada kuri’a su fahimci bukatar yiwa dokar kasa mai aya ta 55 a kundin tsarin mulkin kasar na shekarar 1992 gyaran fuska
Nasarar yiwa dokar gyaran fuska zai ba jami’iyyun siyasar kasar damar tsayar da masu takara da zasu shiga zaben shugabannin hukumomin birane da na gundumomi
Gwamnati na bukatar akalla kashi 40 cikin dari na wadanda suka cancanci yin zaben su kada kuri’a kana tana bukatar kashi 75 cikin dari na wadanda zasu kada kuri’ar su zabi amincewa kafin ta kai ga samun nasara
A cikin hirarshi da Sashen Hausa, Mohammed Naziru Seidu, babban jami’in sadarwa na babbar jami’iyyar adawa ta NDC, ya ce shugaban kasar ya tsorata ne ganin ‘yan Ghana ba zasu goyi bayansa ba a wannan zabe
Saurari cikakkar tattaunawarsu da Baba Yakubu Makeri:


Dubi ra’ayoyi
A Jamhuriyar Nijar, an yi bikin bude wani taron kasashen Afirka a karkashin inuwar kungiyar UPF ( Universal Peace Federation) da nufin tattauna hanyoyin samar da zaman lafiya a wannan nahiya da kasashen duniya
Shugabannin kasashe 6, da wakilan gwamnatoci 17, da tsofaffin shugabannin kasashe 25 ne suka halarci taron da aka gudana a karksahin jagorancin shugaban kasar Nijar Issouhou Mahamadou tare da shugabar kungiyar wanzar da zaman lafiya ta FPU, Dr
Hak Ja Han ta kasar Korea ta Kudu, da nufin samarda zaman lafiya a Afirka
Dukkan kasashen da ke cikin wannan tafiya sun yi amannar cewa, lokaci ya yi, da za a sake daura damara domin tunkarar matsalolin da ke addabar al’umomin Afirka
Muhimmancin shugabannin addinai, da sarakunan gargajiya a wajen al’umma, ya sa kungiyar FPU ta ga dacewar shigar da su a shirin da aka sa gaba
Rashin kwakkwarar madogara a wajen matasa da ma al’umma baki daya, ita ma, wata matsala ce da Ambasada Rabi’u Akawu na tawagar Najeriya ke ganin dacewar a maida hankali akanta
A saurari cikakken rohoto cikin sauti

Dubi ra’ayoyi
A jamhuriyar Nijer a yayinda ya rage ‘yan watanni a fara gudanar da zabubbuka, sababbin jam’iyun siyasa na ci gaba da bayyana a fagen siyasar kasar, inda bayanai ke nunin jam’iyu kusan 200 ne suka yi rijista a yanzu haka
Mai rajiin kare dimokradiya, Nassirou Saidou na muryar Talakka ya ce, an samu koma bayan dimokradiya, bisa la’akari da yadda wasu ‘yan siyasa ke kokarin mayarda jam’iya tamkar wata masana’anta ko gurin saka jari
Ya kara da cewa an mayar da siyasa kasuwanci, ya ce, yawaitar jam’iyyu da yawa ba al’kibla bace ta siyasa mai kyau
Nassirou Saidou ya yi wadannan bayanan ne a wata hira da wakilin Muryar Amurka, Souley Moumouni Barma,
Saurari hirar:
Dubi ra’ayoyi
Mata a kasar Zimbabwe suna dogara da unguzomomi ala tilas sakamakon tabarbarewar tsarin kiwon lafiyar kasar kana suna haihuwa a cikin yanayi maras tsabta, lamarin da masana suka ce yana jefa iyaye mata da jariransu a cikin hatsarin kamuwa da cutuka
Lokuta da dama akan tilasta wa kananan asibitoci rufewa, saboda ma’aikatan lafiya sun shiga yajin aikin neman karin albashi tun a watan Satumba
Mata masu juna biyu, su na zuwa wurin ungunzoma suna haihuwar jariransu, a cewar Esther Zinyoro-Gwenya, wata ungunzoma da ke Mbare, daya daga cikin garuruwa masu fama da talauci a Harare
Zinyoro-Gwenya mai shekaru 74, ta ce ta karbi haihuwa kusan 250 a watan Nuwamba
Duk da yake ta ce dukkan matan da jariran su sun rayu, amma kuma yanayin na jefa su cikin hatsarin gaske na kamuwa da cutuka
Haka kuma wannan alama ce ta tabarbarewar tsarin kiwon lafiya a kasar, in ji Dr
Tawanda Zvakada, na kungiyar likitocin kasar Zimbabwe
Dr
Zvakada yace, lamarin kasar ta tsinci kanta a ciki a yanayin da mata suke haihuwa a wuraren da basu da kulawar tsabta babu dadi, hakan bai dace da tanadin hukumar lafiya ta duniya ba na wurin da ya cancanta a haifi yara
Likitoci da ma’aikatan jiyya a kasar ta Zimbabwe, suna bukatar gwamnati ta samar da kayan aiki na zamani ga asibitoci da dakunan shan magani da suka tabarbare tare da tattalin arzikin kasar
Babban Bankin Duniya na sa ran harajin cikin gida na Zimbabwe zai yi kasa da kashi 7
5 bisa dari a shekarar 2019
George Guvamatanga, Sakataren ma’aikatar kudi da ci gaban tattalin arziki, ya ce Harare na sane da matsalolin sha’anin kiwon lafiya, kuma gwamnati na kokarin shawo kan su
Yanzu haka dai mata masu juna biyu a Zimbabwe suna iya kokarin da suke iya yi
Ga rahoto na musamman a kan wannan batu:

Dubi ra’ayoyi
A jamhuriyar Nijar, Damagarawa mazauna birnin Yamai da kasashen waje sun gudanar da taro a birnin Yamai a karkashin jagorancin mai martaba Sultan Abubakar Sanda inda aka kaddamar da ayyukan wani kwamiti da ke da nauyin tunkarar matsalolin da ke addabar wannan Yanki
Kwamitin mai suna CADRZ a takaitace ainihinsa wasu matasa ‘yan takarda ‘yan asalin jihar Zinder da ke zaune a ciki da wajen kasar Nijar ne suka kafa shi da zummar gudanar da ayyukan da za su taimaka a fitar da yankin Damagaram daga halin tabarbarewa
Mai martaba sarkin Damagaram Sultan Abubakar Sanda da ke shugabancin taron ya yaba da wannan shiri, sannan ya gargadi daukacin Damagarawa su kiyayi dukkan ababen da ka iya bata tsari
Dattawan yankin Zinder irinsu tsohon ministan cikin gida Idi Ango Omar sun jaddada aniyar bada gudunmowar da ta dace don ganin an cimma burin da aka sa gaba
Daga karshe kwamitin na CADRZ ya sanar cewa zai soma gudanar da ayyukansa gadan gadan daga farkon watan Janairu na shekarar 2020
Ga rohoto cikin sauti daga wakilin Muryar Amurka Souley Moumouni Barma


Dubi ra’ayoyi
An soma kidayar kuri’un zaben shugaban kasa a kasar Guinea-Bisau, kasar da ta kasa samun kwanciyar hankalin siyasa, tun sa’adda ta sami ‘yancin kai daga kasar Portugal, shekaru 45 da suka gabata
Shugaban kasar Jose Mario Vaz na neman ta zarce a wa’adin mulki na 2 na tsawon shekaru 5
Shine kadai shugaban kasar da ya sami kammala wa’adin mulkin sa ba tare da juyin mulki ko an kashe shi ba tun samun ‘yancin kai
Babban abokin hamayyarsa shine tsohon Firaiminista Simeos Pereira
Dukkan ‘yan takarar 2 sun yi alkawarin amincewa da sakamakon zaben
Wasu ‘yan takara 10 ne ke fafatawa da su a zaben
Pereira na cikin Firaiminista 6 da Vax ya kora a lokacin mulkinsa
Ya kori Firaiminista Aristides Gomes a karshen watan Oktoba ya sanya wani sabo, to amma Gomes yaki ya sauka daga mukamin nasa
Kungiyar raya tattalin arzikin Afrika ta yamma (wato ECOWAS) ta sa baki domin kare kasar daga fadawa tashin hankali
Sai dai duk wanda ya kasance shugaban kasa na gaba, zai fuskanci kalubale da dama, a daya daga cikin kasashe masu karamin karfi a duniya, tare kuma da fatara, cin hanci da rashawa, safarar miyagun kwayoyi, da kuma kalubale na inganta sha’anin kiwon lafiya da ilimi

Dubi ra’ayoyi
A Jamhuriyar Nijar, wasu matasa ‘yan gudun hijiran Sudan su kimanin 150 sun fara zaman dirshan na sai yadda hali ya yi
'Yan gudun hijiran dai na zargin reshen hukumar Majalisar Dinkin Duniya mai kula da ‘yan gudun hijira wato UNHCR da saba alkawari akan batun samar musu mafaka a kasashen Turai, lamarin da hukumar ta musanta

Matasan sun ce sun tsinci kansu a Nijar ne bayan da hukumar ta kwaso su daga Libya akan hanyarsu ta zuwa Turai a shekarar 2017
Shekaru biyu bayan wannan mataki, ‘yan gudun hijirar na ganin an saba alkawarin da aka yi musu na samar masu mafaka a nahiyar Turai
Wata wakiliyar hukumar a Nijer, Alexandra Morelli ta mayar da martini a kan batun
Ta ce, “Rikicin kasar ta Libya ya sa suka bukaci a mayar dasu inda za su samu kwanciyar hankali, dalilin da ya sa kasar Nijer ta amince ta basu mafaka kenan, amma su a tunaninsu UNHCR zata kaisu Turai sai dai wannan hukumar ba kamfanin jigila ba ce ba
”
Mista Morelli ta kuma bayyana cewa hukumar HCR ta yanke hukuncin basu tallafin kudade a kowane wata, da kuma masauki har tsawon watanni uku amma ‘yan gudun hijiran suka yi watsi da tallafin
A wani bangaren kuma, wasu ‘yan gudun hijirar Afrika ta tsakiya da Liberia da kuma Kamaru suma sun kafa sansanoni a harabar reshen hukumar ta UNCHR, saboda abin da suka kira rikon sakainar kashin da ake yiwa halin kuncin da suke ciki
Baya ga ‘yan kasar Sudan da Eritrea da kuma Jamhuriyar Afirka ta tsakiya, Nijer na karbar bakuncin daruruwan dubban ‘yan Najeriya da ke hijira a yankunan Diffa da Maradi, sakamakon matsalar Boko Haram da kuma matsalar satar mutane a wasu jihohi kamar jihar Zamfara
Ga karin bayani a sauti daga wakilinmu Souley Moummouni Barma



Dubi ra’ayoyi
Wata yarinya ‘yar shekaru goma sha biyar daga kasar Kamaru tana daya daga cikin yara biyu da suka lashe lambar yabon wanzar da zaman lafiya ta kasa da kasa ta shekara ta dubu biyu da goma sha tara
An ba Divina Maloum wannan lambar yabon ne sabili da kokarinta na yayata batun ‘yancin kananan yara da kuma gargadinsu kada su shiga kungiyoyin dake daukar makamai kamar Kungiyar Boko Haram
Daruruwan yaran makarantu a Yaounde, sun kafa ido a akwatunan talabijin ranar Laraba suna tafawa lokacin da aka ba Divina Maloum lambar yabon wanzar da zaman lafiya ta kananan yara, ta shekara ta dubu biyu da goma sha tara, a birnin Hague
A daidai lokacin da ake bukin ranar kananan yara ta duniya
Maloum ta kafa wata kungiya da ake kira Kananan yara masu hankokoron zaman lafiya da ake kira "Children for Peace" “ da turanci, a shekara ta dubu biyu da goma sha hudu bayanda ta ziyarci arewacin kasar inda Kamaru ke iyaka da Najeriya, wurin da kungiyar Boko Haram ta kashe sama da mutane dubu ishirin da bakwai ta kuma raba sama ta miliyan biyu da matsugunansu
Yanzu kungiyar "Children For Peace" tana da membobi kananan yara dari a yankuna goma na kasar Kamaru, Kungiyar ta kuma shirya taruka tsakanin al’umma da kuma kafa kulob kulob na wanzar da zaman lafiya a masallatai, wadanda suka hada kai da sauran yara, suka kuduri aniyar nisanta kansu da tsats-tsauran ra’ayi
Maloum tace ta hakikanta cewa, kowa yana iya taka rawa a sami zaman lafiya tsakanin al’umma
Dubi ra’ayoyi
A Jamhuriyar Nijar wasu kungiyoyi sun kudiri aniyar fito na fito da mahukuntan kasar, bayan da su ka ce sun gano alamun ana yin watsi da bukatun magoya bayansu
Laifin da suka dora a wuyan Ministan kwadago, wanda su ke zargi da fifita wasu kungiyoyin ma’aikata akan wasu
Ma’aikata a karkashin inuwar wasu kungiyoyin kwadago ke nuna alamar gajiya da halin ko in kulan da suka ce gwamnatin Nijar na nuna wa matsalolin ma’aikatan kasar
Sun bayyana haka ne a sanarwa da sakataren hadediyar kungiyar kwadago ta CSTN Yaou Mahamadou ya karanta
Zaben da aka gudanar a watannin baya domin tantance kungiyoyin kwadagon da suka cancanci su wakilci ma’aikatan kwadago a gaban hukuma wani abu ne da USTN da kawayenta ke dauka a matsayin wata hanyar da gwamnati ke amfani da ita don fifita wasu kungiyoyi akan wasu
Amma Ministan kwadago Ben Omar Mohamed ya musanta wannan zargi
Kungiyoyin da su ka fitar da wannan sanarwa a karksahin jagorancin kungiyar USTN sun lashi takobin ci gaba da gwagwarmaya har sai sun ci nasara game da matsalolin da suka addabi ma’aikatan kwadago
Ga rahoto a sauti daga wakilin Muryar Amurka Souley Moumouni Barma


Dubi ra’ayoyi
Ministan Harkokin Wajen Libya ya fada jiya Litinin cewa harin da aka kai da jirgi mara matuki da ya yi sanadin mutuwar mutane akan kamfanin biskit a Tripoli babban birnin kasar, na iya zama laifin yaki
Mohamed Taher Siala ya fadawa kwamitin sulhu na Majalisar Dinkin Duniya a lokacin da suke taron da suka saba gudanarwa don tattauna halin da kasashen Arewacin Nahiyar Afrika suke ciki cewa, “Wannan laifin yaki ne da aka kitsa shi,”
Babban jami’in Majalisar Dinkin Duniya a Libya, Ghassan Salame, ya fadawa kwamitin sulhun ta hanyar tattauna a bidiyo daga makwabciyar kasar Tunisia cewa, akalla mutum goma suka mutu da kuma sama da mutum 35 suka ji raunuka a harin na ranar Litinin
“Abinda ya bayyana dayawa daga cikin wadanda suka mutu bakin haure ne, amma kuma akalla mutum biyu ‘yan Libya ne, A cewar Salame
“Ko da kuwa harin an kaishi ana sane ne da ya auna kamfanin ko an kaishi ba tare da nuna banbanci ba, ya zama an aikata laifin yaki,” ya kuma kara da cewa ya kamata a tuhumi ministan harkokin wajan kasar
Sai dai babu wata kungiya da ta dauki alhakin kaiwa
A jamhuriyar Nijer gaggan 'yan siyasa daga bangarori daban daban wato masu mulki da 'yan adawa na ci gaba da tururuwa zuwa gidan tsohon fra minista jagoran 'yan adawa Hama Amadou domin yi masa gaisuwar ta'aziya sakamakon rasuwar mahaifiyarsa
Dubi ra’ayoyi
A jamhuriyar Nijer gaggan 'yan siyasa daga bangarori daban daban wato masu mulki da 'yan adawa na ci gaba da tururuwa zuwa gidan tsohon fra minista jagoran 'yan adawa Hama Amadou domin yi masa gaisuwar ta'aziya sakamakon rasuwar mahaifiyarsa
‘Yan siyasa irinsu ministan cikin gida dan takarar jam’iyar PNDS Tarayya Bazoum Mohamed na kan gaba a sahun wadanda suka ziyarci gidan Hama Amadou, domin ta ya shi juyayin rasuwar mahaifiyarsa kafin daga bisani sauran ministocin gwamnatin ta Nijer da ma ‘yan adawa su je
Tun a yammacin Juma’ar da ta gabata ne ‘yan siyasa suka yiwa gidan shugaban na Moden Lumana Afrika ca da nufin taya shi juyayin rasuwar mahaifiyarsa wacce Allah ya yiwa cikawa a watan jiya a wani lokacin da yake gudun hijira a jamhuriyar Benin
Ba’idin shugabannin jam’iyun adawa da suka je gidan na Hama Amadou domin yi masa gaisuwa, suma kusoshin gwamnati irinsu ministan cikin gida Bazoum Mohamed sun halarci wannan zaman makoki abin da ‘yan kasa ke ganinsa tamkar wani ci gaba a shirin warware takaddamar dake tsakanin bangarorin siyasar wannan kasa
Kabirou Issa na kungiyar DHD Afirka na da irin wannan ra’ayi
An dade masu rajin kare dimokoradiya ke jan hankulan ‘yan siyasar Nijer akan bukatar jingine bambance banbamcen siyasa domin dorewar zaman lafiya a kasa
Domin dorewar sabon yanayin dangantakar da aka shiga daga dawowar Hama Amadou gida kawo yau Abdou Elhadji Idi na hadakar kungoyin FSCN na mai shawartar ‘yan siyasa da magoya bayansu su yiwa juna adalci akan maganar tsare tsaren zabubukan dake tafe
Tuni dai masu mu’amula da shafikan sada zumunta suka fara amfani da hotunan ziyarar da mukarraban gwamnati suka kaiwa jagoran ‘yan adawa da nufin fadakar da ‘yan kasa cewa siyasa ba batun kiyayya ba ne ballantana ta zama wata hanyar kulla gaba da abokin hamayya
Yayin da reshen jam’iyar Moden lumana a wata sanarwar ke jan hankulan magoya bayan wannan jam’iya cewa su kasance masu ladabi da biyayya kamar yadda shugabansu Hama Amadou ya umurcesu da shi
Ga karin bayani cikin sauti:
Dubi ra’ayoyi
A jamhuriyar Nijar masana doka da ‘yan siyasa na ci gaba da bayyana ra’ayoyinsu game da komawar tsohon Firai Minista Hama Amadou gida, bayan shafe shekaru da dama yana gudun hijira a kasashen waje, sakamakon zarginsa da hannu a wata badakalar jarirai
Kwana daya bayan dawowar Hama Amadou gida bayanai na nuna cewa mahimman batutuwa biyu ne suka ba shi kwarin gwiwar katse gudun hijirar da yake yi a ketare, wato zaman makokin rasuwar mahaifiyarsa, da batun hukuncin da wata kotun Yamai ta yanke masa a watan Okoban 2017
Zaman sulhun da ake shirin farawa a nan gaba a tsakanin ‘Yan Adawa da masu mulki, na daga cikin dalilan da ake ganin sun taimaka wajen dawowar Hama Amadou gida
Jagoran ‘yan adawa Hama Amadou mutun ne da ake yi wa kallon ya na da gogewa a siyasa saboda haka wasu ke ganin dawowarsa gida abu ne da zai iya dagula wa jam’iyyar PNDS Tarayya lissafi
Ga rahoto cikin sauti daga wakilin Muryar Amurka Souley Moumouni Barma


Dubi ra’ayoyi
Bisa dukan alamu, Ministocin Kasashen Jamhuriyar Nijar da Benin da suka bukaci bude iyakokin Najeriya da aka rufe tun watan Agustan bana cikin gaggawa, sun fice cikin fushi daga taron da Wakilan Gwamnatocin Kasashen da ke Makwabtaka da Najeriya suka yi a Abuja akan halin da kasashen suka tsinci kansu tun bayan rufe iyakokin Najeriya,domin kuwa Ministan Kula da harkokin wajen Najeriya Geofrey Onyeama ya karanata wa Manema Labarai Jawabin bayan taron daga shi sai 'yan'uwansa na cikin gida
Kasar Nijar da ke Makwabtaka da Najeriya ta bangaren Arewa ta bayana cewa rufe iyakokin na kasa, ya jawo mata asarar makudan kudade da yawan su ya kai CEFA miliyan 40, kimanin dalar Amurka miliyan 67, Kwatankwacin fiye da Naira miliyan 24 a Kudin Najeriya
Ministan Kula da Harkokin Cikin gida na Nijar Mohammed Bazoum da ya fice kafin a gama taron ya ce Najeriya ta dauki mataki mai zafi na rufe kan iyakokin ta da Kasashen uku ne a bisa abinda ta kira matsalolin da ta ke fuskanta na fasa kwabri, su ma kansu Nijar wanan matsala tana shafan su, shi ya sa a yau suka taru domin lalubo mafita wacce ba za ta cutar da kowace kasa ba
Saboda matsalar fasa kwari ta addabi kasashen da ke makwabtaka da Najeriyan ne duka
To saidai Karamin Ministan Hulda da Kasashen waje na Najeriya Ambasada Zubairu Dada ya bayyana wa manema labarai cewa wuni muhimmin mataki da taron ya dauka shi ne na nada wani komiti na musamman da ke dauke da jami'an Kwastan, da na jami'an Shige da Fice,da na Hukumomin tsaron kasashen uku, da zai yi rangadi da sintiri a kan iyakokin kasashen sannan ya bada rahoto da Najeriya za ta duba yiwuwar bude iyakokin ta
Amma ga mai fashin baki kan al'amuran yau da kullum Aminu Jumare yana ganin ba a bi dokokin Kungiyar Kasashen Afrika ta Yamma wajen rufe iyakokin Najeriya ba
Nan da makonni biyu na gaba Komitin Kula da harkokin tsaro za ta sake wani taro a Abuja babban Birnin Najeriya
Ga karin bayani daga Madina Dauda


Dubi ra’ayoyi
A yau da la’asariyya jagoran ‘yan adawa a jamhuriyyar Nijar, shugaban jam’iyyar Moden Lumana Afirka Hama Amadou, ya koma kasar Nijar bayan kwashe shekaru kusan 5 yana gudun hijira a kasashen waje
Magoya bayan tsohon kakakin majalisar dokokin kasar Hama Amadou, sun kece da murna lokacin da ya iso kofar gidansa a birnin Yamai
Daga saukar sa daga jirgi kai tsaye jagoran ‘yan adawan ya samu yiwa mahaifiyarsa addu’o'i wacce Allah ya yiwa rasuwa a watan Oktoba da ya gabata
Ga rahoto cikin sauti daga wakilin muryar Amurka Souley Moumouni Barma



Dubi ra’ayoyi
A yayinda kasashen Nijer, Benin da Najeriya ke shirin tattauna hanyoyin sake bude iyakokin Najeriya a yau Alhamis, 14 ga watan Novemba, a Abuja babban Birnin Tarayyar Najeriya, gwamnatin Jamhuriyar Nijer ta sanar cewa, matakin na hukumomin Najeriya ya haddasa gibin dubban miliyoyin CFA a asusunta sakamakon tauyewar al’amura akan iyakokin kasashen biyu
Da yake ganawa da wata tawagar jami’an asusun bada lamuni na FMI ko IMF a ranar talatar da ta gabata, ministan kudaden kasar Nijer Mamadou Diop ya sanar cewa, matakin rufe iyakokin Najeriya ya haifar da gibi a aljihun gwamnati, a cewar sa asarar billion 40 na CFA ne wannan mataki ya janyowa kasar Nijer saboda rashin samun kudaden da aka yi hasashen zasu shiga aljihun gwamnati ta hanyar awon kaya da biyan wasu diyyoyin kan iyakar kasar da Najeriya
Ministan kudin kasar ta Nijer ya kara da cewa tuni ma’aikatan harkokin kudade suka bullo da wasu sabbin matakai don cike wannan gibi, kafin karshen shekara yayinda a dayan gefe wasu abokan hulda suka amince zasu tallafa da gudunmowar warware wannan matsala injishi
Dr
Soly Abdoulaye masanin tattalin arziki a Nijer ya ce, faruwar wannan al’amari wani abu ne da ya kamata ya zamewa gwamnatocin Afrika irinsu Nijer darasi
Ministan harkokin wajen Jamhuriyar Nijer Kalla Hankourao a karshen taron kungiyar CEDEAO da aka gudanar a makon jiya a Yamai, ya bayyana cewa kasashen Nijer da Najeriya da Benin zasu gudanar da taro a Abuja babban Birnin Tarayyar Najeriya, domin duba hanyoyin sassauta wannan mataki da ya jefa miliyoyin talakawa cikin halin kuncin rayuwa
Ga cikakken rahoton Wakilin muryar Amurka a yamai Souley Moumouni Barma
Dubi ra’ayoyi
A Jamhuriyar Nijar ‘yan bindiga sun hallaka wani hakimi Ali Mainassara a yankin Tilabery bayan da su ka sace shi a gidansa da ke kauyen Boni, kafin su ka cinna wa gidan wuta sannan su ka kwashe dukiyoyinsa
A ranar Litinin din da ta gabata ne wasu mutanen da ke kiran kansu Mayakan jahadi suka kai samame a gidan Hakimin
Bayan sun kashe shi, su ka yi gaba da gawarsa, sai bayan kwana daya da faruwar al’amarin aka tsinci gawar shi
‘Yan bindigar sun yi alkawarin sake komawa kauyen na Boni domin karbar haraji a hannun talakawa, lamarin da ya haifar da zaman zullumi a garin
Rahotanni na cewa har zuwa yanzu dangin mamacin ba su dauki gawar dan uwan nasu ba, saboda gudun fuskantar fushin wadanda suka aikata wannan danyen aiki
A saurari rahoto daga wakilin Muryar Amurka Souley Moumouni Barma


Dubi ra’ayoyi
Hukumar zartarwar kungiyar Tarayyar Turai a wannan mako ta bada izinin sarrafa rigakafin cutar Ebola
Tuni da hukumar lafiya ta duniya (WHO), ta bayyana wannan a matsayin gagarumar nasara ga kiwon lafiyar duniya, wanda kuma wannan zai iya canja al’amura a yaki da ake yi da cutar
Wannan ne karon farko da aka amince da yin amfani da maganin Ebola a ko ina a duniya
Mai Magana da yawun WHO Christian Lindmeier ya fadawa Muryar Amurka cewa wannan mataki ne mai muhimmanci kuma gagarumar nasara ce ga kiwon lafiyar al'umma
Wannan zai gaggauta shirin shiga da maganin a cikin kasashe domin basu lasisin da zasu iya yin magani da kuma samar da adadi mai yawa a duk inda ake bukatar magani ko kuma inda ake gani za a iya samun barkewar cutar domin baiwa ma’aikatan da masu bada gudunmuwa dama su kimtsa a yakin da cutar ta Ebola
Maganin da yake matakin gwaji, ana ci gaba da amfani da shi a wuraren da aka samu barkewar cutar Ebola a gabashin Demokaradiyar Jamhuriyar Congo
An yi amfani dashi aka kare sama da mutane dubu 250 a lardunan Ituri da Kivu ta Arewa na kasar DR Congo
Dubi ra’ayoyi
Matan sojoji a wuraren da ke fama da matsalar tsaro a jamhuriyar Nijar sun bukaci hukumomi da su tallafa masu da jarin gudanar da kananan sana'o’in da za su ba su damar daukar dawainiyar bukatun yara musamman a tsawon lokutan da mazajensu su ka yi tafiya mai nisa don aikin sintiri
Wadannan mata wadanda ke magana a karkashin inuwar kungiyar matan sojoji a yankin Diffa mai fama da matsalar Boko Haram sun fara ne da yaba wa hukumomi akan abinda suka kira dagewa game da maganar tabbatar da tsaron kasa, daga nan kuma suka bukaci a tallafa masu da jari
Shekaru sama da 4 kenan da yankin Diffa da ke Kudu maso Gabashin Nijar ke fama da matsalar Boko Haram lamarin da ya haddasa asarar dimbin fararen hula da jami’an tsaro
Shugaban kasar Nijar a yayin ziyarar da ya kai a wannan yanki a karshen makon jiya ya yaba da nasarorin da askarawan kasarsa ke samu a yakin da suke gobzawa da ‘yan ta’addan BH sannan ya ce ya gamsu da yadda al’ummar yankin Diffa ta yi tawakalli akan halin da ta tsinci kanta ciki sakamakon lura da yadda kowanensu ke kare mutunci kansa ta hanyar neman halaliya
Saurari rahoto a sauti daga wakilin Muryar Amurka Souley Moumouni Barma

A cigaba da kokawa da ake yi a Najeriya da kasashe makwabta saboda rufe kan iyaka da Najeriya ta yi, 'yan Janhuriyar Nijar sun shiga kokawa da tsadar mai, wanda shi ma na da alaka da rufe kan iyakar
Dubi ra’ayoyi
A cigaba da kokawa da ake yi a Najeriya da kasashe makwabta saboda rufe kan iyaka da Najeriya ta yi, 'yan Janhuriyar Nijar sun shiga kokawa da tsadar mai, wanda shi ma na da alaka da rufe kan iyakar
Sakamakon dokar da shugaban kasar Nijeriya Muhammadu Bahari ya kafa, ta hana fitowa da man Fetur ya haifar da damuwa a cikin al'umma, sanadiyyar haurawa da farashin man fetur ya yi a wajen masu saida shi a bayan fage
A cewar wasu masu amfani da man fetur, ba karamin tashin hankali hakan ya saka su ba, kasancewar dama ga matsalar da al'umma suke ciki domin tsadar kayayyakin masarufi dalilin rufe boda
Yanzu kuma ga shi an kara kudin man fetur daga dala 60 na Sefa zuwa dala 100
Su ma dai masu saida man, acewar wani Abdulkarim, ba su ji dadin hakan ba, amma ba yadda za su yi domin ita ce hanyar neman abincinsu
Kungiyoyin fararen hula, a ta bakin wani mambansu Malam Hararu Hamidu, na cewa ya kamata a tausaya ma talakawa, ta hanyar sassauta masu rayuwa
Ga cikakken rahoton a sauti daga wakiliyar Muryar Amurka, Tamar Abari




Dubi ra’ayoyi
Dubban mazaunan garuruwa da dama na yankin Diffa ne Kogin Komadougou ya tilastawa tashi daga gidajensu sakamakon boren da kogin ya tayar a watan Oktoban da ya gabata, lamarin da ya salwantar da dimbin gonakin shinkafa da na tattasai
Wannan lamari ya jefa jama’a cikin halin kaka nika yi da har yanzu ba su murmure ba daga matasaloli masu nasaba da rikicin Boko Haram, mafari ke nan da kungiyar jinkai da ayyukan ci gaba mai dorewa APPED ta bude wata gidauniya domin wadanan mutane
Shugabar kungiyar APPED, Mariam Djibril, tace irin hali da suka jama’a suka shiga shine ya zaburar da su suka ga ya kamata su nemi jama’a da su taimaka wajan tallafawa wadanda wannan bala’i ya shafa
Sai dai da alama dai kiran wadanan matasa ya shiga kunnuwan jama’a
Jagororin wannan yunkurin na kungiyar APEDD sun yi alkawalin isar da tallafin da suka samar a hannun wadanda aka yi abin domin su
Bayan zaman wuni biyu karshen makon nan a Otel Radison Blu, za a ci gaba da karbar gudunmowar al’uma a cibiyar kungiyar APPED da ke birnin Yamai har zuwa ranar 20 ga watan nan na Nuwamba
Saurari cikakken rahoton wakilinmu Souley Moumouni Barma daga Yamai:


Shugaban kasar Nijar Issouhou Mahamadou ya kai ziyara yankin Diffa dake kudu maso gabashin kasar da nufin karfafawa jami’an tsaro gwiwa a yakin da suke kafsawa da Boko Haram
Dubi ra’ayoyi
Shugaban kasar Nijar Issouhou Mahamadou ya kai ziyara yankin Diffa dake kudu maso gabashin kasar da nufin karfafawa jami’an tsaro gwiwa a yakin da suke kafsawa da Boko Haram
Shugaba Issouhou ya kai ziyarar kwana guda birnin Diffa ranar asabar 9 ga watan Nuwamba yankin dake makwaftaka da kasashen Chadi da Najeriya, Yankin da ya shafe shekaru hudu yana fama da hare haren mayakan kungiyar Boko Haram
Rangadin dai ya fara ne daga barikin sojoji ta Zone de Defense No 5, inda shugaban ya jinjinawa dakarun kasar, saboda yadda suka jajirce wajen tabbatar da tsaro
Ya ce ina yabawa yadda kuke gudanar da aikin kare al’umma da kuyoyi cikin hikima da kwarewa tare da mutunta hakkokin dan Adam
Mun yi asarar mazaje a fagen fama, amma kuma abokan gaba sun ji a jikinsu sosai a tsawon shekarun da kwashe, domin alkalumma sun yi nunin mun hallakawa Boko Haram mutane 1400 a tsawon wannan lokaci, koda yake yawansu zai iya zarta haka kasancewar ba kasafai ‘yan ta’adda ke barin gawarwakinsu a fagen yaki ba
Shugaban ya ci gaba da cewa ku sani duk wanda yake da al’uma tare da shi ya gama cin yaki, saboda haka nake baku umarnin ku mayar da hankali wajen samar da bayanan sirri ku karfafa matakan sintiri da na kai hare hare ba kakautawa
Ya ci gaba da cewa, na yi Imani ta’addanci komai dadewa ta’addanci zai zo karshe domin manufar da mau wannan akida ke karewa ba ta da nasaba da addinin musulunci
Da yake ci gaba da wannan ziyara shugaban ya isa kauyen Gueskerou domin jajantawa talakawa game da asarar da ambaliyar ruwan Komadougou ta haddasawa gonakin shinkafa da tattasai yayin da aiyukan kiwo da kamun kifi suka tsaya cik
Ministan cikin gida Bazoum Mohamed na cikin tawagar ta Issouhou Mahamadou
Magajin garin Diffa Malan Brah Mamadou dake magana da yawun al’ummar wannan yanki ya yaba da wannan ziyara da ya ce za ta karawa talakawa kwarin gwiwa
Ga karin bayani a sauti:

Masu rajin kare demokradiyya sun gargadi mahalarta wannan taro su dauki matakin ba sani ba sabo
Yayinda shugabannin kasashen Afirka mambobin kungiyar ECOWAS ke shirin gudanar da taro a birnin Yamai na jamhuriyar Nijar, akan rikicin siyasar da ya barke a kasar Guinee Bissau,
Dubi ra’ayoyi
Masu rajin kare demokradiyya sun gargadi mahalarta wannan taro su dauki matakin ba sani ba sabo
Yayinda shugabannin kasashen Afirka mambobin kungiyar ECOWAS ke shirin gudanar da taro a birnin Yamai na jamhuriyar Nijar, akan rikicin siyasar da ya barke a kasar Guinee Bissau,
Matakin da shugaba Mario Vaz ya dauka don rusa gwamnatin kasar tare da maye gurbinta da wata sabuwa, ya sa kungiyar Cedeao ta gargadi shugaban kasar ta Guinea Bissau ya canza ra’ayi ko kuma ya fuskanci fushinta
Sai dai da alama wannan barazana ba ta yi tasiri ba,abinda ya sa shugabannin kasashen Afirka ta Yamma kiran wani taro a wannan juma’a a birnin Yamai
Sai dai,ra’yoyin jama’a sun banbanta dangane da wannan dambarwa domin wasu ‘yan fafitika na ganin kungiyar ta ECOWAS na rufe ido akan wasu batutuwan da ya kamata ta tsawata
A sanarwar da wani wakilin ECOWAS ya bayar dangane da lamarin, a birnin Bissau, kungiyar ta dibarwa ministocin sabuwar gwamnatin Faustino Imbali wa’adin awoyi 48 su yi murabus ko kuma su fuskanci hukunci
A ranar 24 ga watan Novamba nan ne ya kamata a gudanar da zaben shugaban kasa a kasar Guinee Bissau, to amma rashin daidaituwa a tsakanin shugaba Mario Vaz da Firai Minstansa ya sa shugaban rushe gwamnati a watan Oktoba
Saurari cikakken rahoton wakilin Muryar Amurka Souley Moumouni Barma


Dubi ra’ayoyi
Mako daya bayan da bangarorin siyasa a jamhuriyar Nijar suka bada sanarwar amincewa da shirin kafa wani kwamiti, da nufin warware takaddamar dake tsakaninsu
Akan tsare-tsaren zabubukan 2020 da 2021, kungiyoyin fararen hula sun koka akan abinda suka kira rashin adalci, da aka nuna wajen rabon kujerun wakilcin wannan kwamitin
Saboda haka shugaban kawancen kungiyoyin ROSEN Alhaji Abdou Maman Lokoko, a zantawarsa da wakilin muryar Amurka Souley Moumouni Barma ya yi kira game da gyara
Ya kara da cewa dole ne 'yan kasa su samu fahimta, su kuma kama kansu, domin a samu kwanciyar hankali, sannan ya kamata a samu adalci daga bangare gwamnatin kasa
Ga rahoto cikin sauti




Dubi ra’ayoyi
Kungiyar ‘yan ta’adda ta Al Shabab a Somaliya, ta saki wani hoton bidiyo wanda a karon farko ya dan nuna shugaban kungiyar, Abu Ubaidah
Bidiyon wanda aka sake shi a jiya Talata, ya nuna Ubaidah yana wata ganawa da mayakan Al Shabab a wani daji, gabanin wani hari da kungiyar ta kai a ranar 30 ga watan Satumba a wani filin tashin jirage da dakarun Amurka ke amfani da shi, harin da bai yi nasara ba
Bidiyon ya nuna hannaye da kafadun shugaban na Al Shabab, amma kuma an dishe fuskarsa, yayin da aka ji muryarsa yana ba mayakan kungiyar ta Al Shabab umurnin su kaikaici ma’aikatan dakarun Amurka a harin da suke shirin kai wa
Bidiyon har ila yau, ya nuna fuskoki da sunayen mayakan wadanda aka kai harin tare da su, amma jami’an Somaliya da na Amurka sun ce an kashe dukkan mayakan, kafin ma su kai ga ratsa filin tashin jiragen
Dubi ra’ayoyi
Shugaban kasar Nijar Issouhou Mahamadou ya jagoranci bikin fara ayyukan raya DAM ko gandari na Birni N'Konni tare da jakadan kasar Amurka a Nijar, da shugaban asusun MCC na Amurka, da ta baiwa Nijar kyautar tsabar kudi miliyan 250 na sefa da za'a kashe a tsawon shekaru 5 domin raya sha'anin noma
Daga cikin su, sefa sama da biliyan 40 za a kashewa DAM ko gandarin Birni N'Konni domin raya shi, tare da bunkasa noma wa maza da mata tare, da cudanyawa da nakasassu, haka ma hanawa matasa tafiya ci rani kasashen waje ko neman zuwa Turai, suna rasa rayukansu a sahara ko teku
A jawabin shugaban MCA Nijar da na jakadan kasar Amurka, da na Sim Kean Pross shugaban Millenium Challenge of corporation na Amurka, da ta tallafawa Nijar domin raya gonakai sama da dubu 2 da 500 da zai shafi manoma sama da mutun dubu 10, sun yi farin cikin ganin wannan rana, tare da yiwa al'ummar Birni N'Konni barka da samun wannan tallafin na kasar Amurka
Ministan gidan gona Albade Abuba yayi jawabin kaddamar da aikin a wurin bukin da ya samu halartar sarakunan gargajiya, magajinan gari, ministoci, 'yan majalisun dokoki na kasa, da shugaban gundumar Birni N'Konni, da mataimaki na farko na majalisar dokoki ta kasa, da babban wakilin shugaban kasa, da sauran shugabanin hukumomi na Nijar, da Gwamnan jihar Tahoua
A rahoto a sauti daga wakilin Muryar Amurka Harouna Mamane Bako


Dubi ra’ayoyi
A jamhuriyar Nijar ‘yan jarida daga kasashen nahiyar Afirka suka fara gudunar da taro da nufin nazarin gudunmawar da ya kamata kafafen 'yada labarai za su bayar a yunkurin da Duniya ta sa gaba wajen ganin an cimma kudurorin MDD na samar da ci gaba mai dorewa
Lura da irin rawar da kafafen yada labarai ke takawa wajen aiyukan fadakar da jama’a da dagewarsu akan maganar adalci a sha’anin gudanar da mulki ya sa MDD a shekarun baya nuna bukatar shigar da ‘yan jarida a sabuwar tafiyar da aka sa gaba don ganin an cimma kudirorin ci gaba mai dorewa kafin shekarar 2030
‘Yan jarida daga kasashen Afirka kimanin 15 ne ke halartar wannan taro na karawa juna sani, kuma a cewar Alain Asogba na jamhuriyar Benin lokaci ya yi da za a dama da ‘yan jarida a kowane fanni na harkokin gudanar da kasa, a maimakon a daukesu a matsayin manema labarai kawai
Sakataren ofishin Ministan watsa Labarai Abdoulaye Coulibaly da yake jawabin bude taro ya ce yunkurin , ya yi dai dai da abubuwan da gwamnatin Nijar ta sa gaba
Ga rahoto a sauti daga wakilin Muryar Amurka Souley Mopumouni Barma


Dubi ra’ayoyi
A yayin da kasar Mali ke fara zaman makoki na kwanaki uku a jiya Litinin, bayan da aka kashe mutane 54 a wani harin da aka kai a makon da ya gabata, mazauna yankin sun nuna fargaba game da karuwar tashe-tashen hankali, yayin da wasu manazarta suka yi kira da a kara kaimi wajen ayyukan tattara bayanan sirri da hadin kai
Yayin da yake magana kan wannan hari, wanda aka kai a ranar Juma’ar da ta gabata, wani mai fafutuka da ake kira Dr
Abdoul Kane Diallo, ya ce "ba za mu zura ido muna kallo a kowacce rana mutane na kawo hari akan sansanoninmu ba, suna kashe daruruwan sojojinmu
"
Diallo ya nuna fushinsa a fili, saboda a cewars shi, duk da cewa an sanar da hukumomi nan da nan a lokacin da aka kai harin da rana, "amma abin mamakin shi ne, babu wani dauki da aka kai
"
Tuni dai kungiyar ‘yan ta’adda ta ISIS ta dauki alhakin kai harin

Dubi ra’ayoyi
Kusan watanni uku bayan da Gwamnatin Tarrayar Najeriya ta rufe iyakokinta da makwabtanta da suka hada da Nijer, Benin, Kamaru da Chadi, al'amura na cigaba da kai wa mazauna na Nijer da Najeriya da ke wadannan wurare karo, ganin cewa, kasuwanci ya tsaya
Alhadji Sani mai K7 shi ne shugaban kungiyar ‘yan kasuwa na Birnin N'Konni a iyakar Birnin N'Konni ta jahar Tawa a Nijar da Illela a jahar Sakkwaton Najeriya, inda manyan motoci na dakon kaya na kamfanin Dan Gote da sauran su sama da 500 ne ke jibge an hana su shiga Najeriya sama da watanni 2 da rabi
Daya daga cikin direbobin da ke wurin, mai suna Abdul Fata'u Kware ya yi bayanin halin da suke ciki a bakin wannan iyakar, inda ya ce, ya tsallaka daga Nijar zuwa Najeriya, inda ya ajiye motarsa daga nesa da iyaka, sannan ya bada takardun sa na ECOWAS ko CEDEAO aka buga musu sitam ko Kashe a lokacin fita daga Nijar da lokacin shiga da dawowa daga Najeriya da na shiga ta kasa kuma dawo ta kasa
Akwai dan kabu - kabu na Najeriya da bai so ya bayyana sunansa ba, ya shigo Nijar, ya yi bayanin matsalolin da su ke fuskanta tun lokacin rufe wannan iyakar
Alhadji Usman Giwa, wani dan kasuwa daga Illelar a jahar Sokoto, ya ce rufe boda ko iyakar da aka yi bai yi musu dadi ba
Su kuwa kungiyoyin kare hakkin dan Adam tuna wa Najeriya su ka yi da yarjejeniyar Ecowas ta kai da kawowa a Abuja ta ke, su na cewa ba su jin dadin wannan lamarin na rufe boda ko iyaka kamar yadda Alhaji Abdullahi kado na kungiyar ‘yanci da Walwala ya bayyana
Ga cikakken rahoton wakilin Muryar Amurka daga Birni N'Konni, Harouna Mamane Bako
Shugaban jam’iyyar Albade Abouba ya ce jam’iyyar MPR a jamhuriyar ta shirya domin shiga zabukan dake tafe a kowanne mataki, wato na kansiloli, da ‘yan majalisar dokoki, da kuma shugaban kasa
Dubi ra’ayoyi
Shugaban jam’iyyar Albade Abouba ya ce jam’iyyar MPR a jamhuriyar ta shirya domin shiga zabukan dake tafe a kowanne mataki, wato na kansiloli, da ‘yan majalisar dokoki, da kuma shugaban kasa
Dubun dubatar magoya bayan jam’iyyar MPR a jamhuriyar Nijer ne suka hallara a dakin taron Palais du 29 juillet dake birnin Yamai domin murnar cika shekaru 4 da kafa wannan jam’iyya wacce a yau ke a matsayi na 4 ta bangaren wakilci a majalisar dokokin Nijer, yayinda a dayan bangaren bikin ya kasance wani lokacin fayyace kudurorin da jam’iyyar ta sa gaba, musamman akan maganar zaben dake tafe
Shugaban jam’iyyar Albade Abouba ya ce jam’iyyar MPR a jamhuriyar ta shirya domin shiga zabukan dake tafe a kowanne mataki, wato na kansiloli, da ‘yan majalisar dokoki, da kuma shugaban kasa
Saboda haka babban taron jam’iyyar na gaba, za su tsayar da komai a game da wannan kudiri
Jam’iyyar MPR a Nijer ta yi mubaya’a ga dan takarar PNDS Tarayya Issouhou Mahamadou a zaben shekarar 2016 tun a zagayen farko
Saboda haka, fidda sanarwar shigar jam’iyyar sahun masu zawarcin kujerar shugaban kasa ke daukar hankalin jama’a,
Mataimakin shugaban jam’iyyar MPR, Alhaji Alma Oumarou shi ma ya jaddada ya cewa wannan karon jam’iyyar zata fidda dan takara a zaben shekarar 2020 da na 2021 da ake shirin yi a kasar
Matasa da mata su suka fi rinjaye a yawan al’ummar Nijer, dalilin da ya sa shugabar matan MPR Mme Lamido Salamatou Bala Goga, ke neman hadin kansu don ganin jam’iyyar ta yi nasara a zabukan dake tafe
A shekarar 2015 ne Alabde Abouba da wasu abokansa suka kafa jam’iyyar ta MPR bayan shafe shekaru 4 su na tafka shari’a akan maganar cancantar shugabancin jam’iyyar MNSD
A yau jam’iyar na da kujeru 17 daga cikin 171 na wakilai a majalisar dokokin kasa
Ga karin bayani a sauti:

Shugaba Salva Kiir ya ayyana dokar ta-baci a wasu sassan Sudan ta Kudu inda ambaliyar ruwa ta raba sama da mutane miliyan daya da muhallansu
Yawancin wadanda ambaliyar ruwan ta rutsa da su, mazauna yankunan Bahr el Ghazal da Upper Nile ne
Yayin wani taron manema labarai da aka yi a Juba a ranar Larabar da ta gabata, Ministan Harkokin kula da ayyukan agaji da daukan matakan ko-ta-kwana, Hussein Maar Nyuot, ya ce ambaliyar ta lalata daruruwan gonaki
A wani labari makamancin wannan, Gwamnatin Somaliya da kungiyoyin ba da agaji na Majalisar Dinkin Duniya, sun yi kira da a kai agaji don taimakawa dubban ‘yan kasar ta Somaliya da ambaliyar ruwa ta fi shafa a cikin shekarun da suka gabata
Wani kwamitin ba da agajin gaggawa na gwamnati ya ce ruwan sama mai karfin gaske shi ya haifar da ambaliyar ruwan, wanda ya sa ruwan kogin Juba da yankin Shabelle, suka cika suka tumbatsa a yankunan da ake kira Bay da Bakool



Dubi ra’ayoyi
Majalisar ministocn gwamnatin Jamhuriyar Nijar ta kudiri aniyar karrama mata ta wajen basu guraben a zabe
Hakan ya biyo bayan kokawar da ko yaushe mata ke yi na maida su cikin cudanyar mulki, da rike mukamai
Musamman kasancewa suna ganin sune kan gaba a harkokin siyasa
Matan sun koka ta yadda ake amfani dasu a wajen siyasa, da yakin neman zabe da sauran abubuwan da suka shafi siyasa, amma basu da gurbi mai yawa
A kudirin gwamnati ta mika ma majalisar dokoki karin guraben mukamai na zabe daga kashi 15 zuwa 25, da kuma na nadin mukamai daga kashi 25 zuwa 30
Saurari cikakken rahoton wakiliyar Muryar Amurka Tamar Abari



Dubi ra’ayoyi
Bangarorin siyasar Jamhuriyar Nijar sun fara tattaunawa da juna da nufin samar da masalahar da za ta ba da damar shirya zabukan shekarar 2020 da 2021 cikin kyakkyawan yanayi
Tun a ranar Talatar da ta gabata ne bangarorin siyasar kasar ta Nijar suka fara fuskantar juna da zimmar tattauna hanyoyin kawo karshen ka-ce-na-cen da ke tsakanin su yau kusan shekaru biyu
Lura da alamun yiyuwar samun fahimta ya sa wadanan ‘yan siyasa a karksahin shugabancin Firaminista Birgi Rafini kiran taron manema labarai a yammacin jiya Laraba domin yi wa jama’a bayani kan wannan yunkuri
Tsohon Firaminista Shehu Amadou na kawancen jam’iyyu masu mulki, ya yi kira ga ‘yan adawa da su zo su yi aiki tare domin su fuskanci irin tarin matsalolin da ke damun kasarsu
‘Yan adawa wadanda suka kauracewa dukkan wani zaman da ya shafi tsare- tsaren zabukan da ke tafe sun gindaya wasu sharudda a matsayin wani matakin share fagen soma tattaunawar
Sai dai mataimakin shugaban kawancen ‘yan adawa na FRDDR, Amadou Djibo Max, ya ce suna bukatar karin shaidu da za su zo daga kasar wajen domin shaida irin yarjejeniyar da za su rattaba hannu akai
Saurari cikakken rahoton Souley Moumouni Barma daga Yamai:




Firayim Ministan Habasha ya fidda wani sanarwa game da rikice-rikicen kasar yayin da adadin wadanda suka mutu ya hau zuwa 67
Dubi ra’ayoyi
Firayim Ministan Habasha ya fidda wani sanarwa game da rikice-rikicen kasar yayin da adadin wadanda suka mutu ya hau zuwa 67
Firam Ministan Habasha, Abiy Ahmed, ya ce kasarsa ta samu zaman lafiya, bayan mako guda, na tashe-tashen hankulan da suka yi, da ya janyo sanadiyar mutuwar mutane 67, da kuma lalata wuraren addini da dama
Yanzu haka, yana ƙoƙari ya dawo da kwanciyar hankali
A wata sanarwa da ya fitar a jiya Asabar, Abiy yace, ya na cikin mutukar damuwa akan yawan hare-hare
"Wannan wata jarabawa ce, da ke nuna idan Habashawa ba su yi aiki tare ba, kuma da haɗin kai, hakan zai iya zame mana yanayi mai kunci, da ban tsoro," in ji shi a cikin harshen Amharic

Dubi ra’ayoyi
A jamhuriyar Nijar an fara gudanar da taron matan jam’iyyun siyasun kasashen Afirka masu ra’ayin gurguzu, domin nazarin hanyoyin magance matsalolin da suka addabi mata, wadanda suka hada da batun rike mukamin shugabancin siyasa da maganar noma
Haka zalika, a tsawon kwanaki biyu na wannan taro mahalartan za su nazarci matakan murkushe wata mummunar al’ada dake zama ruwan dare a wasu kasashen Afirka
Ministar kare hakkokin mata Madam Elback Zeinabou Tari Bako tace babban burin da aka sa gaba a karkashin wannan haduwa shine samar da hanyoyin da zasu kawo karshen rashin adalcin, da jinsin mata ke fuskanta a nahiyar Afirka
Domin jaddada matsayinsu matan jam’iyyun siyasa masu akidar gurguzu zasu fitar da wata sanarwar a karshen taron mai kunshe da jerin bukatun mata
Da suke jawabi a yayin bukin bude wannan taro, magatakardar kungiyar jam’iyyun siyasa masu ra’ayin gurguzu a duniya Luis Ayala, da shugaban jam’iyyar PNDS Tarayya mai masaukin baki wato Bazoum Mohamed, sun jaddadawa matan cikakken goyon baya da zasu basu don samun nasara
Ga rahoto a sauti daga wakilin Muryar Amurka Souley Moumouni Barma
Dubi ra’ayoyi
Jami’an kare hakkin dan adam da jami’an tsaron NIjar a karkshin inuwar hukumar kare hakkin dan adam ta CNDH sun gudanar da wani taro domin nazarin hanyoyin karfafa matakan kiyaye hakkokin jama’a a wannan lokaci da aka gano yawaitar aikata ayyukan assha a wasu sassan kasar ta Nijar
Bincike ya yi nuni da cewa, matsalolin kai hare-haren 'yan ta'adda da satar mutane domin neman kudin fansa, na daga cikin damuwowin da al'umar Jamhuriyar Nijar suka koka akai
An bayyana hakan ne a taron sauraren korafe-korafen jama'a da kungiyoyi masu zaman kansu suka tattaro dangane da batun muzgunawar da suka ce sun fuskanta daga ‘yan bindiga ko kuma daga bangaren jami’an tsaro
Andilo Mahaman Lawali darekta a hukumar kare hakkin dan adam ta Nijar ya ce sun tattauna kan matsalolin mutane musamman dauke-dauken jama'a domin neman kudin fansa tare da sarakuna da malamai domin a shawo kan wannan matsalar tsaron
Yanzu haka yankuna akalla 4 daga cikin 8 na Nijar ne ke fama da hare-hare walau na ‘yan ta’adda ko na ‘yan fashi, matsalar da alamu ke nunin ta fara shafar sauran yankunan kasar
Issia Manou na kungiyar kawadago ta CDTN na ganin taron ya zo akan daidai
Samun sukunin zuwa da dawowa daga wannan gari zuwa wancan ko tsakanin yankuna biyu, na daga cikin muhimman ‘yancin da dokokin kasa da kasa suka yi tanadi domin bil’adama, saboda haka hukumar CNDH ke ganin bukatar daukar matakan gaggawa don bai wa jama’a damar morar wannan ‘yanci
Bayanan da za su fito a karshen wannan taro na kwanki biyu na matsayin wani bangare na rahoton karshen shekara da kundin tsarin mulkin Nijar ya wajabtawa hukumar kare hakkin dan adam ta gabatarwa majalisar dokokin kasar kafin ta damka kwafinsa ga bangaren zartarwa domin nemo hanyoyin shafe hawayen al’umma game da batun ‘yancin dan adam
Saurari cikakken rahoton Souley Moumouni Barma daga Yamai:

Dubi ra’ayoyi
Wani hari ta sama da ake kyautata zaton Amurka ce ta kai shi ya taba wani sansanin mayakan ISIS a yankin Puntland dake kasar Somalia, a cewar mazaunan yankin
Wani wanda ya shaida lamarin, da yayi magana da Muryar Amurka bisa sharadin a sakaya sunansa, ya ce kusan makamai masu linzame 4 da wasu jiragen sama marasa matuki suka harba, wadanda ake kyautata zaton na Amurka ne sun dira kan wani yanki mai tsaunuka a jiya Jumma’a a kusa da kauyen Ameyra, mai tazarar kilomita 150 kudu da birnin Bosaso
Jami’an tsaron Puntland da Muryar Amurka ta tuntuba sun ce sun sami labarin harin amma ba su ce komai ba akan batun saboda suna kan gudanar da bincike da kuma tattara bayanai
Wani hari da aka kai a watan Afirilu ya kashe mataimakin shugaban kungiyar ISIS na Somalia, Abdulhakim Dhuqub, wanda shi ke da alhakin kula da harkokin kungiyar a ko da yaushe kafin mutuwarsa
A jiya Alhamis ne aka gudanar da jana’izar mahaifiyar jagoran ‘Yan Adawa a Jamhuriyar Nijer, Hama Amadou wacce Allah ya yiwa rasuwa a birnin Yamai
Dubi ra’ayoyi
A jiya Alhamis ne aka gudanar da jana’izar mahaifiyar jagoran ‘Yan Adawa a Jamhuriyar Nijer, Hama Amadou wacce Allah ya yiwa rasuwa a birnin Yamai
Mambobin gwamnati da dama ne suka halarci taron bizne marigayiyar lamarin da ake ganin zai iya baiwa Hama Amadou kwarin guiwar dawowa gida daga gudun hijirar da ya shafe shekaru ya na yi a kasashen waje
Zaman makokin kwanaki 10 ne uwar jam’iyar Moden Lumana Afirka ta fara a jiya alhamis domin nuna juyayin rasuwar mahaifiyar shuagaban babbar jam’iyar ta Adawa Hama Amadou
Wasu jiga jigan gwamnatin PNDS Tarayya da kawayenta a karkashin jagorancin Ministan Cikin Gida Bazoum Mohamed sun halrci jana’izar mahaifiyar ta Hama Amadou abinda ke nunin siyasa ba gaba ba ce, inji kakakin jam’iyar ta PNDS Assoumana Mahamadou
wasu ‘yan kasa na ganin wannan dama ce da jagoran ‘Yan Adawa ya kamata yayi amfani da ita don kawo karshen gudun hijirar da ya shafe shekaru ya na yi a waje, domin rashin halartar wannan zaman makoki na iya rage masa kwarjini a siyasance, sai dai makusanta na da tunanin da ya bambanta da wannan
Abin tambaya a nan shine, "Shin Rasuwar Mahaifiyar Hama Amadou Zai Sa Ya Dawo Gida"?
Ga dai cikakken rahoto daga wakilin Muryar Amurka Souley Moumouni Barma


Shugabanin kasashen Afrika na ci gaba da tattaunawa da hukumomin kasar Rasha a wuni na biyu na taron da suke gudanarwa a birnin Sochi da nufin karfafa hulda a fannoni da dama wadanda suka hada da sha’anin ma’adanai kasuwanci noma da kiwo da kuma matsalar tsaron da ta addabi galibin kasashen nahiyar ta Afrika
Ministan watsa labaran Jamhuriyar Nijar Salissou Mahaman Habi, ya ce wannan wata dama ce da Afrikar ta samu don gwadawa duniya cewa kan mage ya waye
Lura da yadda manyan kasashen yammacin duniya da wasu takwarorinsu na nahiyar Asiya suka yi wa nahiyar Afrika ca da sunan sabon salon huldar diflomasiyya, ya sa kasar Rasha sake jan damara da nufin kyautata dadaddi
Batun tsaro na daga cikin mahimman batutuwan da kasashen na Afrika ke da damuwa akansu musamman ta’addancin da ya addabi yankin Sahel saboda haka ake ganin taron na iya zama wata damar tattaunawa hanyoyin odar makaman yaki a wajen wasu kasashen
Saurari cikakken rahoton Souley Moumouni Barma domin jin karin bayani:



Dubi ra’ayoyi
Shugabanin kasashen Afirka na ci gaba da tattaunawa da hukumomin kasar Rasha, wuni na biyu na taron da suke gudanarwa a birnin Sotchi, da nufin karfafa hulda a fannoni da dama
Wadanda suka hada da sha’anin ma’adanai, kasuwanci, noma, kiwo, da kuma matsalar tsaro da ta addabi galibin kasashen nahiyar ta Afirka
A ra’ayin ministan watsa labaran jamhuriyar Nijar, Salissou Mahaman Habi, wannan wata dama ce da Afirka ta samu don gwadawa duniya cewa sun waye
Lura da yadda manyan kasashen Yammacin Duniya, da wasu takwarorinsu na nahiyar Asia, suka yiwa nahiyar Afirka ca akai, yasa ta hanyar diflomasiyya, kasar Rasha sake jan damara da nufin kyautata dadaddiyar dangantakarta da kasashen Afirka, dalilin wannan taro na birnin Sotchi
Batun tsaro na daga cikin muhimman batutuwan da kasashen Afirka ke da damuwa akai, musamman ta’addancin da ya addabi Yankin Sahel
Saboda haka ake ganin taron na iya zama wata damar tattauna hanyoyin hada makaman yaki a wajen wasu kasashen
Ga cikakken rahoto daga wakilin muryar Amurka Souley Moumouni Barma
Dubi ra’ayoyi
Rahotanni daga Botswana na cewa, masu kada kuri’a sun kai har yammacin jiya Laraba suna bin dogon layi domin su jefa kuri’unsu, duk ko da cewa an rufe rumfunan zabe
Hukumar zaben kasar ta ce, ta ba mutanen da suka riga suka shiga dakunan jefa kuri’a damar jefa kuri’unsu, amma wadanda ba su kai ga shiga dakunan ba, an dakatar da su daga kofa
“Ban jima da kada kuri’ata ba, ina so na nuna gamsuwata kan yadda aka tsara komai, layuka sun yi tsayi, amma dai an yi komai cikin lumana
” Inji wata matashiya mai suna Siboneni Phepheng, wacce wannan shi ne karon farko da ta kada kuri’a zaben kasar ta Botswana
Nan dai da kwanaki biyu ake sa ran hukumar zaben kasar ta IEC za ta bayyana sakamakon zaben, wanda aka kara tsakanin Shugaba mai ci Mokgweetsi Masisi na jam’iyyar BDP da abokin hamayyarsa Duma Boko na jam’iyyar adawa ta UDC

Dubi ra’ayoyi
A Jamhuriyar Nijar, kungiyar likitoci masu kwarewa ta musamman ta shigar da kara a gaban hukumar yaki da cin hanci ta kasar domin ta binciki cuwacuwar da ake zargin ta yi katutu a ma’aikatar kiwon lafiyar kasar
A taron manema labaran da suka kira, kwararrun likitoci magoya bayan kungiyar ‘SMES’ sun yi tir da abin da suka kira take-taken hukumomin kiwon lafiya sakamakon tursasawar da suka ce ana yi wa abokan aikinsu a nan Nijar kamar yadda abin ya faru a baya -ayan nan da wata kwararriyar likitar cutar daji, Dr
Dille Issimouha
Dr
Nafissa Naneito kusa ce a kungiyar kwararrun likitocin, ta kuma ce ana kumbiya-kumbiya wajen fitar da kudaden da ake biya da ake fitar da marasa lafiya ‘yan Nijar kasar waje domin neman magani
Sakataren Kungiyar ta SMES, Dr
Zabeirou Kongouize, ya ce tuni dai kungiyar ta shigar da kara a gaban hukumar yaki da cin hanci ta HALCIA domin ta binciki wannan al’amari
A karon farko, tun bayan tasowar wannan takaddama, ofishin Ministan Kiwon Lafiyar Al’umma, ya maida martani ta hanyar taron manema labaran da Magatakardan Ministan, Abache Ranao, ya kira a jiya Laraba
Yanzu dai hankalin ‘yan Nijar ya karkata wajen hukumar yaki da cin hanci ta HALCIA domin jin abubuwan da rahoton bincikenta zai kunsa
Saurari cikakken rahoton Souley Moumouni Barma daga Yamai:



Dubi ra’ayoyi
Kungiyar kare hakkin bil Adama ta Amnesty International, ta ce tana da hujjoji da suka nuna cewa bangarorin da ke takaddama da juna a kokarin karbe ikon Tripoli, babban birnin Libya sun tafka laifukan yaki
Wani rahoto da kungiyar ta Amnesty mai hedkwata a London ta fitar a jiya Talata, ya nuna cewa mayakan sa-kai sun kashe fararen hula da dama tare da raunata wasu, ta hanyar kai hare-hare
Kungiyar ta ce ta tattara wadannan bayanai ne a binciken da ta gudanar a yankunan da ake tafka fada, tun bayan barkewar rikici a ranar hudu ga watan Afrilu, inda tawagarta ta ziyarci wurare 33 da aka kai hare-haren sama da na kasa, ta zanta da shaidu

Dubi ra’ayoyi
Wasu jami’an gwamnatin Jamhuriyar Nijer da na hukumar kungiyar kasashen Afrika ta yamma rainon Faransa, wato UEMOA, sun fara gudanar da taro a birnin Yamai da nufin tantance ci gaban da kasar ta Nijer ta samu ko akasin haka game da alkawuran da ta dauka a karkashin yarjejeniyar kai da kawon al’umomi da dukiyoyinsu a tsakaninta da sauran kasashe 7 masu amfani da kudaden sefa (CFA)
Waiwaye akan ayyukan da gwamnatin Nijer ta dauki alkawarin gudanarwa a fannonin da ke shafar rayuwar talakawa kai tsaye shine babban makasudun wannan taro dake matsayin wani ma’aunin fayyace kokarin kasar ta Nijer, akan maganar mutunta yarjejeniyar da ta cimma da sauran takwarorinta na yammacin Afrika rainon Faransa, inji Aicha Saidou, jami’a a ma’aikatar Ministan Fasalin kasa
Fannin sufuri na daga cikin fannonin da talakkawan yankin na UEMOA su ka fi korafi akansu, ganin yadda jami’ai a wasu kasashe mambobin wannan kungiya ke fatali da ‘yancin kai-komon jama’a, sai dai Oumar Moussa da ke daya daga cikin wakilan ma’aikatar sufuri ta kasa na cewa, sakacin matafiya ne ke karawa baragurbin ma’aikata kwarin gwiwar ci gaba da tafka irin wannan ta’asa
Wannan shi ne karo na 6 da ake gudanar da irin wannan taro na binciken ayyukan da gwamnatin Nijer ta zartar a karkashin kungiyar UEMOA a tsawon shekara, kuma a cewar Djibo Ibrahim na ma’aikatar kudi ta kasa, a shekarar 2017 sun yi ayyukan da aka kiyasta cewa, sun haura kashi 54 daga cikin 100 na alkawuran da suka dauka a bara, an samu ci gaba da kashi 65 kuma a wannan karon inda da kwarin gwiwar za a samu ci gaban da zai sa su tunkari kashi 100 cikin 100
A karshen wannan taro na tsawon wuni 3, mahalartan zasu bullo da wasu shawarwarin da za su taimaka a magance matsalolin da ke haddasa tsaiko wajen zartar da ayyukan da kungiyar ta UEMOA ke shata wa gwamnatocin kasashen Afrika ta yamma, rainon Faransa su kimain 8
Ga cikakken rahoton Wakilin muryar Amurka a Yamai, Souley Moumouni Barma
Dubi ra’ayoyi
A jamhuriyar Nijar ambaliyar ruwa a sakamakon cikar kogin Komadougou, ya tilastawa dubban mutanen jihar Diffa kaura daga gidajensu, inda rikicin Boko Haram ya haddasa koma bayan tattalin arziki a yankin na manoma da makiyaya da kuma masu kamun kifi a matsayin madogararsu
Al'amarin da ya sa ‘yan Majalisar Dokokin yankin suka fara neman a tallafa wa wadanda wannan bala’i ya rusa da su
A taron manema labarai da suka kira a birnin Yamai, wakilan al’umar Diffa a Majalisar Dokokin kasa sun nuna damuwa akan dimbin asarar dukiyoyin da kogin na Komadougou ya haddasa tare da tilastawa mazaunan wasu manyan garuruwan yankin ficewa daga matsugunnansu
Yankin Diffa mai makwaftaka da kasashen Chadi da Najeriya na fama da matsaloli masu nasaba da rikicin Boko Haram, yau shekaru kusan hudu, lamarin da ya hana wa jama’a gudanar da aiyukan da mutanen yankin ke dogaro akansu
A saurari cikakken rahoton wakilin Muryar Amurka Souley Moumouni Barma


Dubi ra’ayoyi
A wannan mako ne shugaban Rasha, Vladimir Putin, zai karbi bakuncin shugabannin kasashen Afirka da dama a wani wurin shakatawa da ke garin Sochi inda za su gudanar da wani taron kwanaki biyu
Wannan taro, shi ne na farko da shugabanin kasashen nahiyar ta Afirka za su halarta a Rasha, tun bayan rugujewar Tarayyar Soviet a shekarar 1991
Kamar yadda jami’an Fadar gwamntin Kremlin suka bayyana, taron zai mayar da hankali ne wajen yin karin haske kan dalilin da ya sa Rasha ta sake mayar da hankalinta kan nahiyar ta Afirka, tare da nunawa shugabanninta cewa Rasha ta farfado daga kallon da ake mata na kasar da ta durkushe
A makon da ya gabata, Kakakin Shugaba Putin, Dmitry Peskov, ya fadawa manema labarai cewa, Rasha na da abubuwan da za su karfafa dangantakar da takwarorinta na nahiyar Afirka
Wata sanarwa da dauke da sa hannun mai bai wa Shugaba Najeriya, Muhammadu Buhari, shawara kan harkokin yada labarai, Malam Garba Shehu, wacce Muryar Amurka ta samu, ta nuna cewa tuni shugaban Najeriya ya isa garin na Sochi
A cewar sanarwara, taron zai mayar da hankali kan batutuwan da suka shafi tattalin arziki, zaman lafiya, tsaro da kuma ci gaban kasa

Dubi ra’ayoyi
A jamhuriyar Nijar wasu mata sun yi zaman dirshan jiya lahdi a harabar babban Asibitin birnin Yamai da nufin nuna rashin amincewa matakin dakatar da wata kwarariyar likitar Cutar Daji Dakta Dille Issimouha daga aiki, bayan da ta fallasa wasu bayanan sashen kula da aiki
Matan wadanda yawansu ya doshi 100 galibinsu wadanda ke fama ne da cutar daji, na cewa dakatar da wannan kwararriyar likita daga aiki tamkar mayar da hannun agogo baya ne, a yakin da hukumomin Nijar suka kaddamar da cutar Daji
Dakta Dille Issoumouha na daya daga cikin likitoci 2 kacal da ke kula da masu fama da cutar Cancer a wannan kasa
A shekarun baya ta yi watsi da tayin wata asibitin kwararru dake kasar Senegal, inji mahaifiyarta wacce ta halarci wannan gangami
Da yake bayani akan wannan gangamin Darektan babban asibitin Yamai Gagara Dalla ya bayyana cewa ba a saba ka’ida ba wajen korar wannan mata daga aiki
A watan jiya Dakta Dille Issoumaha wace ke shugabantar wata kungiyar yaki da cutar Cancer ta gwadawa manema labarai wasu takardun dake nunin yadda jami’ai ke cire miliyan 16 na cfa daga aljihun gwamnati
Ga saurari cikakken rahoton wakilin Muryar Amurka Souley Moumouni Barma



Dubi ra’ayoyi
Madugun ‘yan adawar kasar Sudan ta Kudu Riek Machar, ya koma kasarsa yau Asabar
Ana sa ran zai gana da shugaba Salva Kiir a kokarin da kasar ke yi na kafa gwamnatin hadin gwiwa
Duka shugabannin biyu su na da kasa da wata daya su cimma matsaya, bisa ga wata yarjejeniya da suka rattabawa hannu shekara daya da ta gabata
A shekarar 2011 Sudan ta kudu ta sami ‘yancin kai daga makwabciyarta Sudan, amma a karshen shekarar 2013 tashin hankali ya barke a kasar akan gwagwarmayar rike madafun iko tsakanin shugaba Kiir da Machar, mataimakin shugaban kasa
Fadan da aka yi a kasar yayi sanadiyar mutuwar dubban ‘yan Sudan ta Kudu ya kuma tilastawa miliyoyin ‘yan kasar tserewa daga gidajensu
Machar na neman tabbacin kare lafiyarsa kafin ya koma Sudan ta kudu zaman din-din-din
Cikin mataimakan shugaban kasa guda biyar, Machar ne za a nada na daya a karkashin gwamnatin hadin gwiwar
A jamhuriyar Nijer, wata mahawara ta barke bayan da hukumomin kiwon lafiya su ka dakatar da wata kwarariyar likita a fannin cutar sankara da ake kira Cancer da turanci

Dubi ra’ayoyi
A jamhuriyar Nijer, wata mahawara ta barke bayan da hukumomin kiwon lafiya su ka dakatar da wata kwarariyar likita a fannin cutar sankara da ake kira Cancer da turanci

Ta hanyar wata takarda da aka aika a ranar alhamis din da ta gabata ne hukumomi suka sanar da Dr
Dille Ismouha cewa sun dakatar da aikin kwantagarin da ta ke yiwa sashen kula da masu cutar daji a asibitin birnin Yamai
Raba hankali tsakanin asibitin gwamnati da kungiyar SOS Cancer wacce Dr
Dille Ismouha ke shugabanta ita ce hujjar da aka bayar wajen dakatar da ita daga wannan asibiti, sai dai a cewar ta tonon asirin da ta yi game da kudaden fitar da marassa lafiya zuwa kasashen waje ne ke mafarin wannan mataki
Bangaren gwamnati dai bai ce uffan ba game da batun ya zuwa yanzu a yayinda kungiyar kwararrun likitoci a na ta bangaren ke gudanar da wani taro don duba ta inda za ta bullowa wannan sabon al’amari da ke ci gaba da jan hankali
A watan da ya gabata ne Dr
Dille Ismouha, a hirar ta da wata tashar telebijin mai zaman kanta ta bayyana damuwa akan yadda wasu jami’ai a ma’aikatar kiwon lafiya ke fakewa da tsarin aika masu fama da cutar cancer zuwa waje don fitar da makudan kudade daga aljihun gwamnnati
Ga karin bayani cikin sauti

Yau 17 ga watan Oktoba ake bikin ranar yaki da talauci ta duniya, wacce ke matsayin wata damar tayarda gwamnatoci, da kungiyoyi daga barci akan maganar samar da hanyoyin fitar da jama’a daga kangin fatarar, sakamakon rashin wata kwakkwarar madogara
Dubi ra’ayoyi
Yau 17 ga watan Oktoba ake bikin ranar yaki da talauci ta duniya, wacce ke matsayin wata damar tayarda gwamnatoci, da kungiyoyi daga barci akan maganar samar da hanyoyin fitar da jama’a daga kangin fatarar, sakamakon rashin wata kwakkwarar madogara
Mutane miliyan 700 ne aka kiyasta cewa suna fama da talauci a yau, a duniya wadanda da kyar kowannensu ke samun dola 2 a kowacce rana
Bincike na nuni da cewa, 70 daga cikin 100 na wadannan matalauta na zaune ne a nahiyoyin Afirka, da Asia
Ganin yadda talaucin iyaye ke shafar rayuwar ‘yayansu ya sa wannan karon Majalisar Dinkin Duniya ta bukaci kasashen Duniya su maida hankali wajen tallafawa masu fama da talauci don ganin makomar irin wadanan yara ta kasance kyakkyawa
Inganta rayuwar mata ta hanyar ba su jari domin gudanar da kananan sana’oi wani babban makami ne da zai taimaka a irin wannan yaki inji shugabar kungiyar ci gaban matasa ta JENOM Falmata Taya
Mayar da hankali wajen noma, da kiwo ita ma wata hanya ce daban wajen taimakawar al’amuran yau da kullum, inji Massaoudou Ibrahim
Ya kara da cewa za ta taimaka wajen fitarda kasashen Afirka daga halin fatara da talauci
A cewar Majalisar Dinkin Duniya, fiye da rabin matalautan da ake da su a yau a duniya na zaune ne a kasashen China, da Indiya, da Indonasia, da kuma Najeriya
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Jiya 15 ga watan Oktoba aka yi bukin ranar matan karkara ta Duniya, da nufin tunatar da gwamnatocin kasashe masu tasowa irin nauyin da ya rataya a wuyansu, a game da halin da mata ke ciki a yankunan karkara ta yadda za a dauki matakan magance wahalhalun da suke fama da su
Rahotannin bincike na Majalisar Dinkin Duniya na nuni da cewar mace 1 daga cikin 3 a duniya na rayuwa ne ta hanyar ayyukan noma, kiwo, saboda haka a bana aka daukaka shagulgulan ranar ta matan karkara
Don neman hanyoyin karfafa matakan inganta rayuwar mata da ‘yan matan karkara, ganin yadda illolin canjin yanayi ke haifar da cikas ga harkokinsu
Hajiya Halima Sarmaye, wata mai fafutukar kare hakkin mata ta bayyana gamsuwa da wannan yunkuri da ta ce ya yi dai-dai da yanayin da matan yankin Sahel ke ciki a yau
Haka kuma binciken na MDD ya gano cewa kashi 80 daga cikin 100 na gidajen da ke da matsalar ruwan sha a karkara, na dogaro ne da mata da ‘yan mata wajen nemo ruwan da zasu yi amfani da su
Wannan na daga cikin matsalolin da a yau aka gano cewa suna yiwa ilimin mata tarnaki a kasashe masu tasowa, yayin da abin ke shafar lafiyar mata a karkara
Ga cikakken rahoto daga wakilin muryar Amurka Souley Moumouni Barma
Dubi ra’ayoyi
Majalisar Dinkin Duniya ta ce, kusan rabin daukacin adadin kananan yara a nahiyar Afirka ba a yi musu rijista ba a lokacin haihuwarsu, abin da ta ce na shafar damar da suke da ita ta kai wa ga wasu ababan more rayuwa, kamar na kiwon lafiya da kiwon lafiya
Majalisar ta kuma ce matsalar, ta fi kamari ne a yankunan karkara, inda ake haifar yara a gida, ba tare da iyayensu sun je sun yi musu rijista ba
An dago wannan batun ne a gefen taron ministocin kasashen Afirka da fannin yin rijistar yara ke karkashin ma’aikatunsu, wanda yake gudana a Zambia
A cewar wakiliyar Majalisar Dinkin Duniya a yankin Zambia, Coumbia Mar Gado, rashin yin rijistar na yin mummunan tasiri wajen ginawa yaran rayuwa mai inganci
Ta kara da cewa, “idan ba ka yi wa yaranka rijista ba, tamkar ba a san da zamansa ba ne, a kasashen Afirka da dama, ba za ka iya saka yaranka a makaranta ba idan ba shi da rijistar haihuwa
”
Dubi ra’ayoyi
A jamhuriyar Nijar jam’iyar PNDS Tarayya mai mulki ta kaddamar da wani shirin tayar da matasan jam’iyar daga barci, don ganin sun yi rajistar da za ta basu damar mallakar katin zabe, da kuma gudanar da wani taron kwanaki 2 da za'a zanta akan batutuwa da dama masu nasaba da aiyukan bunkasa tattalin arziki
Sanin mahimancin kuri’un matasa a kowane irin zabe ya sa jam’iyar PNDS Tarayya shirya taron fadakarwa ga matasan ta da nufin ganar da su mahimmancin yin rajistar zabe
Taron wanda aka shafe kwanaki biyu ana gudanarwa ya tattara daruruwan matasa daga jihohin Nijar, wadanda a karshe ke da alhakin isar da irin wannan sako ga takwarorinsu na yankunan karkara
A bangaren kungiyar matasa na OJT, ta gayyato masana a fannin makamashi da kimiyya, aka tattauna akan mahimancin ilimi da batun samar da wadatar makamashi a matsayin wata hanyar ciyar da kasa
Wannan shine karo na biyu da uwar jam’iyar PNDS ke shirya irin wannan taro domin wayar da kan matasa a game da nauyin da ya rataya a wuyansu a matsayinsu na manyan gobe
Ga cikakken rahoto daga wakilin Muryar Amurka Souley Moumouni Barma


Dubi ra’ayoyi
A jamhuriyar Nijar wani harin ta’ddancin da aka kai a kauyen Abare na karkarar Filingue ya yi sanadiyar mutuwar jami’an tsaron jandarma 5, yayin da maharan suka lalata wata mota 1 kafin su gudu da wasu makaman yaki
Rahotanni daga karkarar Filingue na cewa da yammacin ranar Asabar ne ‘yan bindiga akan Babura suka kai farmaki kan jami’an tsaron bataliyar GARSI da ke aikin sintiri a kewayen kauyen Abare na karamar hukumar Sanam
'Yan bindigar sun yi amfani da ranar cin kasuwar kauyen na Abare domin sajewa da jama’a lamarin da ya basu damar yin nasara
Ko da yake rahotanni na cewa an karkashe ‘yan bindiga masu tarin yawa a yayin wannan gumurzu, wata majiya na cewa maharan sun juya zuwa inda suka fito abin da ke nunin bukatar kyautata mu’amula a tsakanin jami’an tsaro da mutanen gari don kawar da dukkan wani tunanin hada kai da ‘yan ta’adda
Har yanzu ba wata sanarwa a hukunce dangane da wannan hari na kauyen Abare, haka kuma dukkan wani yunkurin jin ta bakin hukumomin tsaro ya ci tura
Ga cikakken rahoto daga wakilin Muryar Amurka Souley Moumouni Barma


Dubi ra’ayoyi
Mutane bakwai sun ji raunuka bayan da mayakan kungiyar al-Shabab su ka kai harin roka wanda ya dira kan wani wuri a Mogadishu a jiya Lahadi, a cewar wasu 'yan Somaliya da abin ya faru a gabansu da kuma wasu jami’ai
Rokokin da aka cillo sun fada kan bangaren Halane na filin jirgin saman mai matukar matakan tsaro wanda ke dauke da gine-ginen kungiyar hadin kan Afrika ta AU da Majalisar Dinkin Duniya a Somaliya
Shaidu sun fada wa Sashen Somaliyanci na Muryar Amurka cewa rokoki shida aka cillo a wuraren jim kadan bayan karfe daya na rana agogon yankin
Kungiyar mayakan al-Shabab ta dauki alhakin kai wannan harin

Dubi ra’ayoyi
Hukumomin Jamhuriyar Nijer sun kara tsawaita dokar ta baci a wasu yankunan kasar, zuwa wasu watanni 6 masu zuwa, bayan la’akari da yadda ‘yan ta’adda ke ci gaba da kai hare hare can da nan, matakin da Majalisar Dokoki ta yi na’am da shi bayan wata muhawarar da ta kai ga yin kuri’a a zauren majalisar a karshen mako
Illahirin ‘yan majalisar da suka halarci wannan zama ne, suka kada kuri’ar amincewa bukatar ta gwamnati, wace ke ganin har yanzu akwai bukatar takaita zirga zirga da kai da kawo a yankunan Diffa, Tahoua, da Tilabery, wadanda tun a shekarar 2015 ke karkashin dokar ta baci sakamakon hare haren ta’addanci
Dan majalisar dokokin kasa na bangaren rinjaye, Alhaji Sama’ila Mai Aya, ya bayyana dalilansu na amincewa shawarar ta bangaren zartarwa
Koda yake ba su yi wa gwamnati rowar kuri’arsu ba a wannan karo ‘yan adawa na zargin masu mulki da boye wata manufa a dangane da ainahin dalilan kafa wannan doka kamar yadda Karimou Boureima, daya daga cikin ‘yan majalisa daga mazabun yankin Tilabery, ya ce
Sama da kashi 15 daga cikin 100 na kasafin kudaden kasa ne gwamnatin Jamhuriyar Nijer ke cewa ta na kashewa a ‘yan shekarun nan domin tunkarar kalubalen tsaro, sai dai ra’ayoyi sun sha bamban akan wannan ikirari
A shekarar 2015 ne gwamnatin Nijer ta kafa dokar ta baci a yankunan Diffa, Tahoua, da Tilabery mai wa’adin watanni 6 kafin daga bisani a kara tsawaita wannan mataki bayan kowanne wata 6
Ga cikakkaken rahoton Wakilin muryar Amurka a Yamai, Souley Moumouni Barma

A jamhuriyar Nijer ‘yan siyasa sun nuna damuwa game da abinda suka kira jan kafar da ake fuskanta a ayyukan tsare-tsaren zabubukan shekarar 2020 da 2021, lamarin da tuni ya fara haddasa fargaba dangane da yiyuwar wadannan zabubuka akan lokaci
Dubi ra’ayoyi
A jamhuriyar Nijer ‘yan siyasa sun nuna damuwa game da abinda suka kira jan kafar da ake fuskanta a ayyukan tsare-tsaren zabubukan shekarar 2020 da 2021, lamarin da tuni ya fara haddasa fargaba dangane da yiyuwar wadannan zabubuka akan lokaci
A taron majalisar sasanta rikicin siyasa wato CNDP da ya gudana a yammacin jiya a karkashin jagorancin Firai Ministan Nijer, Birgi Rafini ne aka bayyana damuwa a dangane da halin da ake ciki a yau sakamakon lura da tsaikon dake tattare da ayyukan rajistar sunayen masu kada kuri’a da ya kamata a fara a ranar 1 ga watan Oktoba
Hukumar zabe ta kasa da ake kira CENI, a yayin wannan zama ta fayyace ainahin dalilan da suka janyo wannan jinkiri
Tuni dai wannan al’amari ya fara haifar da shakku a zukatan ‘yan siyasa
Sai dai hukumar ta CENI ta bada tabbacin daidaita al’amura kafin ranar 15 ga watan da muke ciki
‘Yan adawa wadanda ba su halarci wannan taro ba na cewa sun san za a rina
Tsarin jaddawalin hukumar CENI yace a karshen watan Disambar shekarar 2020 ne ake saran gudanar da zagayen farko na zaben shugaban kasa hade da na ‘yan majalisar dokokin kasa yayinda za a je zagaye na 2 a watan Fabarairun shekarar 2021
Ga karin bayani cikin sauti

Dubi ra’ayoyi
A hirar su da wakilin Muryar Amurka Souley Moumouni Barma, Alkassoum Abdourahman wanda yake sharhi kan sha'anin tsaro, ya ce matsalolin 'yan ta’adda sun zafafa, a ‘yan kwanakin nan a kasashen Mali, Burkina Faso, da Jamhuriyar Nijar
Masana sha’anin tsaro sun fara jan hankulan gwamnatocin kasashen Yankin na Sahel kan bukatar musanyar bayanai don ganin an yi nasarar rusa abubuwan da kungiyoyin ta’addancin yankin Afirka ta Yamma suka tsara da hadin gwiwar takwarorinsu na nahiyar Asiya
A saurari cikakken hirar daga wakilin Muryar Amurka Souley Moumouni Barma


Dubi ra’ayoyi
An kara kudin wutar lantarki har da kashi 320 a Zimbabwe, yayin da kasar ke ci gaba da fuskantar matsalar komadar tattalin arziki, wanda ba ta taba gani ba cikin sama da shekara goma
Hukumar kula da makamashi a kasar da ake kira ZERA a takaice, ta ce ta yi na’am da matakin da kamfanin samar da wutar lantarkin ya dauka na karin kudi
Yanzu jama’ar kasar za su rika biyan Centi 162 a maimakon Centi 38 a kowanne ma’aunin wuta na kilowatt da za su sha
Wannan matakin karin kudin, shi ne na biyu da hukumomin kasar suka dauka cikin watanni uku
A watan Agustan da ya gabata, an kara kudin wutar da kashi 400, inda gwamnati ta ce, matakin da ta ce ya zama dole ta dauka, domin ana bukatar kudaden da za a rika kula da kayayyakin aiki a kuma rika sayen man da za a sakawa injina domin su yi aiki

Dubi ra’ayoyi
Fadar White House tace ba zata shiga cikin abin da ta kira binciken tsige shugaban kasa Donald Trump da ya sabawa doka ba
Lauyan White House Pat Cipollone ya aike da wata wasika mai shafi takwas ga shugabannin jami’iyar Democrats a majalisa, ciki har da kakakin majalisar Nanacy Pelosi, da suke bincike a kan ko Trump ya take doka da ya nemi Ukraine ta gudanar da bincike a kan dan takarar Democrats Joe Biden
Cipollone ya zargi Democrats da rashin adalci da kuma sabawa tsarin kundin mulkin kasa
Yace suna hana shugaba Trump ya yiwa wanda ya bankado batun tambayoyi domin ya ga shaidar da zasu gudanar da binciken akai ko za tsige shi
Pelosi ta maida martani ga fadar White House da yammacin jiya Talata, tana kiran wasikar kuskure, lamarin da tace wani sabon yunkuri na rufe cin amanar da Trump ya yiwa Democrats da kuma nuna shugaban kasar yafi karfin doka
Dubi ra’ayoyi
Reshen kungiyar Institut Panos a Afirka ta yamma, da hadin gwiwar UNESCO da AEC, da hukumar kare hakkin bil adama ta kasa CNDH ne suka shirya wani taro da nufin karawa juna sani a tsakanin ‘yan jarida, da jami’an fafutika
A tabakin jakadan kasar Italiya Marco Principe, matasa ne wadanda suka fi kowa zuwa cirani ta barauniyar hanya da nufin samun rayuwa mai inganci, saboda haka kasar Italiya ta samar da wani shiri na musamman domin ilmantar da matasa illolin dake tattare da irin wannan yunkuri
Shi kuwa mataimakin magatakardan ministan watsa labarai Sani Abdou, yace samarda kwararan madogara shine matsayin hanya mafi kyau, wajen fitarda tunanin zuwa cirani daga kawunan matasa
Tsarin da ke bukatar gudun mawar kasashe aminan Nijar
Ana kuma bukatar samar da sahihan labarai a game da zahirin abubuwan dake faruwa da matafiya, da illoli da ke tattare da zuwa ci rani akan iyakokin kasashe cikin shirin wayarda kan al’umma
Daga shekarar 2016 yawan ‘yan ciranin dake ratsa jamhuriyar Nijar, ya ragu daga 100,000 a shekara zuwa 5,000 sakamakon farautar da gwamnatin kasar ta kaddamar
Ga cikakken rahoto daga wakilin Muryar Amurka Souley Moumouni Barma
Dubi ra’ayoyi
Sakamakon wani bincike da aka buga a mujallar Journal The Lancet da ke mayar da hankali kan batutuwan da suka shafi fannin kiwon lafiya, ya nuna sama da sulusi (ko kashi daya daga cikin kashi uku) na mata, a wasu kasashe hudu, sun fuskanci tsangwama da cin zarafi yayin da suka je haihuwa
Nazarin, wanda Hukumar Lafiya ta Duniya WHO ta gudanar a Ghana, Guinea, Myanmar da Najeriya, ya gano cewa kashi 42 cikin dari na mata kan fuskanci wulakanci da ya hada da duka da zagi ko nuna wariya, yayin da su ka je haihuwa a asibiti
Daga cikin mata dubu-biyu-da-sha-shida da aka gudanar da bincike akansu, kashi 14, sun ce an dake su ko an mare su yayin da suke haihuwa, yayin da kashi 38, suka ce, an zage su ko an tsawata masu tare da kunyata su, yayin da su ke haihuwa
Binciken har ila yau, ya gano cewa, akan yi wa mata da dama aiki (ko tiyata) domin a cire jariri, ko a gudanar da gwaje-gwaje a al’aurarsu, ba tare da an nemi izininsu ba, sannan kashi 75 sun ce an kara musu fadin dubura yayin da su ke haihuwa ba tare da an nemi izninsu ba
Dubi ra’ayoyi
A Jamhuriyar Nijer ‘yan jarida sun gudanar da wani taro a jiya Talata a birnin Yamai, da nufin tattauna hanyoyin da za su kawo karshen cin zarafin da ake yi wa mutanen da ke fama da matsalar rashin haifuwa musamman mata, wadanda akasari dangin miji ke dora wa laifin zama silar wannan matsala
‘Yan jarida sama da 100 ne suka amsa gayyatar gidauniyar Guri Vie Meilleur, hadin gwiwa da gidauniyar Merck Foundation, da nufin samun masaniya daga wasu kwararun likitoci game da dalilan da ke haddasa rashin haifuwa, matsalar da yanzu haka ke ci gaba da jefa mata da dama cikin kuncin rayuwa a nahiyar Afrika, sakamakon wulakanci da suke fuskanta daga abokan zama
Uwargidan shugaban kasar Nijer, Hajiya Aichatou Issouhou Mahamadou, ta ce, shigar da ‘yan jarida cikin wannan tafiya mataki ne da zai taimaka a fitar da mutane daga duhun kai
Misalai na rashin samun kulawar da ta dace daga al’umma a wajen mutanen da ke fama da matsalar rashin haifuwa, ba su da iyaka inji shugabar kungiyar ‘yan jarida masu kula da sha’anin kiwon lafiya, Hajiya Amina Hachimou
Shugaban hukumar sadarwa ta CSC, Dr Kabirou Sani, wanda ya yi kiran ‘yan jarida su maida hankali wajen ayyukan fadakar da jama’a akan dalilan da ke janyo rashin haifuwa, ya sanar cewa za a ci gaba da yada irin wannan manufa zuwa yankunan karkara
Tsananin tsanar da matan da ba sa haifuwa ke gani daga jama’a wani abu ne da ke fitar da wasu daga cikin irin wadannan bayin Allah daga hayyacinsu
Kashi 85 cikin 100 na matan da ke fama da rashin haifuwa a yankin Afrika da ke kudu da Sahara, sun kamu ne da wata cutar da akan iya magancewa kamar yadda jinsin maza bai tsira ba daga wannan al’amari, yayinda lokitoci su ka ce, dalilan da ke kawo wannan matsala na da tarin yawa
Ga cikakken rahoton Wakilin muryar Amurka a Yamai, Souley Moumouni Barma:




Ministan kudin jamhuriyar Nijar Mamadou Diop ya hallara a zauren Majalisar Dokokin kasa domin yiwa ‘yan Majalisar bayani a game da tsarin kasafin kudaden Shekarar 2020 wanda a wannan karon ya haura biliyon 2,200 na cfa
Dubi ra’ayoyi
Ministan kudin jamhuriyar Nijar Mamadou Diop ya hallara a zauren Majalisar Dokokin kasa domin yiwa ‘yan Majalisar bayani a game da tsarin kasafin kudaden Shekarar 2020 wanda a wannan karon ya haura biliyon 2,200 na cfa
Da yake gabatar wa Majalisar tsarin kasafin kudaden shekarar ta 2020, Ministan kudin jamhuriyar Nijar Mamadou Diop, ya bayyana cewa biliyon 2,266 na kudaden cfa ne gwamnatin Nijar ke fatan kashewa a shekara mai zuwa domin bukatun jama’ar kasar, abin da ya nuna an samu karin kashi 5
05 cikin dari idan za a kwatanta da kasafin shekarar da muke ciki
Miinistan ya ce gwamnati za ta sa ido sosai don magance dukkan wani al'amari da ya shafi sha’anin haraji da na sauran hanyoyin biyan diyyoyin kasa
'Yar Majalisar Dokokin kasa Mariama Manzo, ta ce ta yaba da kudirorin da gwamnati ta sa a gaba a karkashin wannan kasafi
Sai dai matsalar tsaron da ta addabi jamhuriyar Nijar da makwabtanta shine babban abin damuwa, sakamakon yadda wannan lamari ke kara lakume makuddan kudade
A watan gobe ne Majalisar za tayi mahawara akan wannan kasafi kuma a cewar ‘yan adawa zasu yi tsayin daka don ganin talakawa sun mori abubuwan da ake cewa an yi tanadi domin su
Ga cikakken rahoto daga wakilin Muryar Amurka Souley Moumouni Barma


A jamhuriyar Nijar al’ummar Igdalan dake zaune a yankin Tahoua da Agadez ta bukaci hukumomi su saka harshen Tagdal a sahun harsunan kasar ta yadda zasu fara morar dukkan wasu abubuwan da kasa ta yi tanadi domin ‘ya yanta, musaman abin da ya shafi tsarin karantar da yara a cikin harshen uwa
Dubi ra’ayoyi
A jamhuriyar Nijar al’ummar Igdalan dake zaune a yankin Tahoua da Agadez ta bukaci hukumomi su saka harshen Tagdal a sahun harsunan kasar ta yadda zasu fara morar dukkan wasu abubuwan da kasa ta yi tanadi domin ‘ya yanta, musaman abin da ya shafi tsarin karantar da yara a cikin harshen uwa
A lokacin taron da suka gudanar jiya Lahdi a birnin Yamai, don tattauna batun shigar da harshen Taglan a jerin harsunan kasar Nijar, shugabannin al’ummar Igdalan sun jaddada wannan bukata da suka shafe shekaru suna fafutuka a kanta
Shugaban kungiyar ORDH Waila Iglas, na ganin lokacin ya yi da wannan al’umma za ta fara morar ‘yan cin da doka tayi tanadi domin ‘yan kasa
Igdalan na daga cikin al’ummomin da suka kafa garin Agadez, inji masanan tarihi saboda haka sarkin Air mai martaba Sultan Ibrahim Oumarou ke cewa amincewa harshen Tagdal a matsayin harshe na 11 a wannan kasa abu ne da ya kamata a yi na’am da shi
Da yake jawabi a lokacin bukin bude wannan taro ministan cikin gida Bazoum Mohamed ya bayyana cewa yana tare da su akan haka, kuma zai basu goyon baya a wannan gwagwarmaya domin mataki ne da ya yi dai dai da tanade tanaden kundin tsarin mulkin kasa
Amincewar harshen Taglan a matsayin daya daga cikin harsunan Nijar, wata hanya ce da za ta baiwa yaran al’umma Igdalan damar samun ilimi a karkashin tsarin karantarwa cikin harsunan uwa wanda gwamnatin kasar Nijar ta soma zartar da shi
A karshen wannan taron na wuni 1 mahalartan da suka hada da masanan tarihi, da sarakunan gargajiya, da dattawan al’ummar Igdalan, na da alhakin gabatarwa hukumomi shawarwarin da suka tsayar kafin daga baya a shigar da bukatunsu a zauren majalisar dokoki domin nazari akai
Ga cikakken rahoto daga wakilin Muryar Amurka Souley Moumouni Barma


Dubi ra’ayoyi
Yayin da aka rufe runfunan zaben majalisar dokokin kasar Tunisiya jiya Lahadi, jam'iyyar Ennahda mai sassaucin ra'ayin Islama ta doshi yin nasara
Sakamakon binciken jin yadda jama'a su ka kada kuri'unsu, ya nuna jam’iyyar Ennahda na iya lashe kujeru wajen 40 daga cikin jimlar kujeru 217, yayin da jam’iyyar Heart of Tunisia, ta su hamshakin mai kafofin labaran nan, Nabil Karoui kuma na iya cin kurjeru 30 zuwa 35
Sai dai babu wata jam’iyya da ake tunanin za ta iya samun cikakken rinjaye, wanda hakan ya na nufin duk wacce ta yi nasara dole ne ta kafa gwamnatin rikon kwarya
Zaben, wanda shi ne na biyu tun da aka hanbarar da Shugaba mai fada aji Zine El Abidine Ben Ali a lokacin boren juyin juya hali na kasashen Larabawa a shekarar 2011, ana masa ganin zakaran sanin dafin makomar zagaye na biyu na zaben shugaban kasa da za a yi ranar 13 ga watan Oktoba
Duka jam’iyyun biyu sun kira taron manema labarai jiya Lahadi, inda su ka yi ikirarin yin nasara
Ana kyautata zaton za a bayyana sakamakon zaben a yau Litinin

Dubi ra’ayoyi
Gwamnatin Amurka ta yi tayin tukwicin miliyoyin daloli ga duk wanda ya bada bayanan da zasu taimaka a cafke mutumin da ya jagoranci harin ta’addancin da ya hallaka sojan kasar guda 4 da wasu takwarorinsu na Jamhuriyar Nijer wato shugaban reshen kungiyar IS a yankin Sahara, Adnan Abu Walid al-Sahrawi
A yayin taron adduo’in da aka gudanar a karshen mako don tunawa da sojojin da suka kwanta dama a sanadiyyar kwantan bauna a kauyen Tongo Tongo, wanda jakadan Amurka a Nijer Eric Whitaker, ya sanar cewa, kasarsa ta fara neman Adnan Abu Walid al-Sahrawi ruwa a jallo saboda haka ta yi tanadin miliyon 5 na dala ga dukkan wanda ya tsegunta mata bayanan da za su taimaka wajen kama shugaban reshen kungiyar na IS a yankin Sahara, Abu Whalid, wanda a washegarin faruwar wannan al’amari ya sanar cewa kungiyarsa ke da alhakin kai wannan hari na ranar 4 ga watan oktoban shekarar 2017
Da yake bayyana ra’ayinsa akan wannan kudiri Abdou Elhadji Idi na hadin gwiwar kungiyoyin FSCN na ganin abin tamkar wata hanyar karfafa wa Amurkawa gwiwa a duk inda suke a duniya, yana mai cewa hakan zai sa haka ta cimma ruwa
Shi ma magatakardan kungiyar wanzar da zaman lafiya ta ACP Alher Alkountchi Aoutchiki, da ke daya daga cikin askarawan tsohuwar kungiyar ‘yan tawayen MNJ na cewa, ba wata tantama Adnan Abu Walid al-Sahrawi na iya fadawa komar Amurkawa cikin dan kankanin lokaci muddin aka maida hankali akan tsarin samar da bayanan sirri
To Sai dai ra’ayoyi sun sha bamban akan wannan batu domin Abdourahamane Alkassoum, wani mai sharhi akan sha’anin tsaro, na da ja a game da tasirin wannan mataki
Ga rohoton sauti daga Wakilin muryar Amurka a yamai, Souley Moumouni Barma
An saki madugun babbar jam’iyyar adawar kasar Kamaru Maurice Kamto a jiya Asabar bayan da wata kotun soja ta ce a sake shi bisa umurnin shugaba Paul Biya
Dubi ra’ayoyi
An saki madugun babbar jam’iyyar adawar kasar Kamaru Maurice Kamto a jiya Asabar bayan da wata kotun soja ta ce a sake shi bisa umurnin shugaba Paul Biya
An saki madugun adawar ne bayan ya kwashe watannin 9 a gidan yari kuma bayan da shugaba Biya ya nuna alamun neman sasanchi na ba-zata, shugaban da ke fuskantar tarin korafe-korafe daga kasar da kuma suka daga kasashen waje akan ‘yancin siyasa
“Ga mu nan mun hadu a yau, na gode da goyan bayan da kuka bani ba kakkautawa,” abinda Kamto ya fadawa daruruwan masu goyon bayansa kenan da suka tarbe shi
Ya ce na ga abinda kuka yi duk da cewa ba ku iya gani na ba
”
Kamto ya sanar da sake bude wani sabon babi a gwagwarmayar da yake yi, ya kara da cewa idan wasu mutane na tunanin cewa ‘yantar da mu na nufin karshen gwagwarmaya to basu fahimci komai ba
”
An kama Kamto dan shekaru 65 da haihuwa a karshen watan Janairu bayan watannin da aka kwashe ana zanga zanga akan sakamakon zaben da aka yi a watan Oktoba na shekarar 2018
Biya dan shekaru 86 da haihuwa, wanda kusan shekaru 37 kenan yana mulkin kama-karya a Kamaru, ranar Jumma’a ya sanar da cewa ya bada umurnin a yi watsi da zarge-zargen da ake yiwa wasu shugabannin ‘yan adawar kasar, ciki har da wasu da yawa daga jam’iyyar MRC wadda Kamto ke jagoranta
Shugaban kasar Benin Patrice Talon ya kai wata takaitaciyar ziyara a yammacin jiya juma'a zuwa birnin Yamai inda suka tattauna akan wasu muhimman batutuwa da shugaba Issouhou Mahamadou na Nijer
Dubi ra’ayoyi
Shugaban kasar Benin Patrice Talon ya kai wata takaitaciyar ziyara a yammacin jiya juma'a zuwa birnin Yamai inda suka tattauna akan wasu muhimman batutuwa da shugaba Issouhou Mahamadou na Nijer
Shugaba Patrice Talon wanda ya yada zango a birnin Yamai bayan kammala wani taro da suka gudanar a birnin Dakar na kasar Senegal wanda ya hada ministocin kudi da na tsaro, da kwamandojin rundunonin mayakan kasashen Afrika ta yamma renon Faransa, ya zo ne domin sanar da shugaban kungiyar CEDEAO Issouhou Mahamadou na Nijer cewa kasashe mambobin UEMOA sun yanke shawarar bayar da gudunmowar kudi dala miliyan 500 akan billion 1 da kungiyar ECOWAS ta kudiri aniyar kashewa domin yaki da ta’addanci
A ra’ayin Ibrahim Kantama, wani mai sharhi akan al’amuran yau da kullum, matakin kasashen na UEMOA, ya yi dai dai saboda a cewarsa, alama ce dake nunin shuwagabanin kasashen Afrika sun fara gane muhimmancin hadin kai
Haka kuma, koma bayan da matakin rufe iyakokin Najeriya ke ci gaba da haddasawa al’umomin tarayyar Najeriya da makwaftanta na daga cikin batutuwan da shuwagabnin biyu suka tattauna akai
Patrice Talon ya ce wannan magana ce dake damunmu mu duka to amma muna kyautata zaton nan ba da jimawa ba kwararrun kasashen mu zasu bullo da hanyoyin da zasu bada damar daidaita al’amura
A nan masu sharhi na ganin akwai bukatar sake duba wannan mataki na gwamnatin Najeriya
Ayyukan shimfida bututun mai a tsakanin kasashen Nijer da Benin, da batun farfado da ayyukan shimfida hanyar jirgin kasa na daga cikin batutuwan da shugaba Issouhou mahamadou da takwaran aikin sa Patrice Talon suka zanta akansu a yayin wannan ganawa
Ga karin bayani cikin sauti

Dubi ra’ayoyi
A karshen wani taron kwanaki 3 da suka gudanar a birnin Yamai na jamhuriyar Nijar tsofaffin shugabannin kasashen Afirka, da na kungiyoyin fararen hula sun kudiri aniyar soma tuntubar shugabannin kasashe akan mahimancin mutunta ka’idar wa’adin mulki, dai dai abinda kundin tsarin mulki ya yi tanadi, a ci gaba da neman hanyoyin karfafa demokardiyya a wannan nahiya
Madam Chantal Nare ta Burkina Faso ta gabatar da sanarwar karshen taron tsofaffin shugabannin kasashen Afirka, bayan shafe kwanaki 3 ana tattauna hanyoyin magance matsalar kwaskware kundin tsarin mulki
Taron ya bukaci kungiyar tarayyar Afirka da sauran kungiyoyin kasa da kasa irinsu ECOWAS, da makamantansu dasu dage haikan don ganin an mutunta abubuwan dake rubuce a kundin tsarin mulkin kasa, sannan aka gargadi shugabanni dasu guji kwaskware kundin tsarin mulki ta hanyar amfani da karfi, domin kaucewa barkewar rigingimun da aka saba fuskanta a wannan nafiya
Tsohon shugaban kasar Nijar Alhaji Mahaman Ousman na kallon wannan yunkuri na cibiyar NDI a matsayin wata hanyar kawo karshen zagon kasar da demokradiyya ke fuskanta a ‘yan shekarun nan a nahiyar Afirka
Shi kuwa a nasa bayanin, tsohon shugaban Najeriya Goodluck Jonathan, yace sauka daga karagar mulki salum alum bayan shudewar wa’adi, ko bayan cin nasara a zabe wani abu ne dake karawa 'yan siyasa daraja a idon Duniya
Masu rajin kare demokradiyya sun dauki alkawarin kaddamar da zagaye a kasashen da shugabanninsu ke kokarin shirya tazarce ta haramtaciyar hanya irinsu Guniea, da Conacry, da Cote d’ivoire, da kuma Cameroun, da nufin tayarda talakawa daga barci domin tilastawa shugabaninsu daraja
Ga cikakken rahoto daga wakilin Muryar Amurka Souley Moumouni Barma


A yayin da yau 4 ga watan Oktoba ake cika shekaru 2 da hallaka sojojin Amurka 4 da takwarorinsu 5 na Nijar, sakamakon kwanton baunar da ya rutsa da su a kauyen Tongo Tongo, na yankin Tilabery, tawagar ‘yan Majalisar Wakilan Amurka sun ziyaraci jamhuriyar ta Nijar, domin karrama wasu dakaru
Dubi ra’ayoyi
A yayin da yau 4 ga watan Oktoba ake cika shekaru 2 da hallaka sojojin Amurka 4 da takwarorinsu 5 na Nijar, sakamakon kwanton baunar da ya rutsa da su a kauyen Tongo Tongo, na yankin Tilabery, tawagar ‘yan Majalisar Wakilan Amurka sun ziyaraci jamhuriyar ta Nijar, domin karrama wasu dakaru
Tawagar ‘yan majalisar wakilan na Amurka wacce ke karkashin jagorancin Karen Bass, ta fara ne da ganawa da shugaban kasar Nijar Issouhou Mahamadou, da kuma makardaban gwamnatinsa
Ziyarar wacce ke gudana a dai dai lokacin da kasar Amurka da jamhuriyar Nijar ke addu’oin tunawa da sojojin da suka rasa rayukansu, sakamakon harin ta’addanci a kauyen Tongo Tongo, na kan iyakar Nijar, da Mali, ta kasance wani lokaci na jajantawa juna wannan babbar asara a tsakanin hukumomin kolin Nijar da tawagar ‘yan majalisar wakilan Amurka
‘Yar majalisa Karen Bass tace babban dalilin wannan ziyara shine su tantance zahirin yanayin huldar dake tsakanin Amurka, da Nijar, musamman fannin tsaro
Tace sun zo ne da nufin duba ainihin abubuwan dake faruwa a zahiri, da kuma gano ainahin dalilan da ke ingiza mutane rungumar aiyukan ta’addanci, domin samun hanyoyin riga kafin al’amarin
Da yake ganawa da wadanan wakilan shugaban kasar Nijar Issouhou Mahamadou ya bayyana cewa, dadaddiyar huldar ke tsakanin kasashen 2, wadda ta kara karfafa daga ranar 4 ga watan Oktoba, ranar da ‘yan ta’adda suka hallaka sojojin Nijar 5, da guda 4 na Amurka
Matashiyar ‘yar majalisar wakilan Amurka ‘yar asalin kasar Somalia Ilhan Omar, na daga cikin mambobin wannan tawaga
Ta kuma nuna damuwa a game da rikice rikicen dake damun Afirka
Ilhan Omar, tace zasu duba hanyoyin amfani da karfin soja don samarda tsaro cikin gaggawa, sannan zuwa gaba su dauki matakan bayarda tallafin da zai taimaka a tanadi hanyoyin samarda ci gaba mai dorewa ga al’umomi
Bisa ga cewarta matakan da za a dauka sun hada da samar da kariya ga ‘yan mata, da ma magidantan dake fama da talauci don kaucewa fadawa tarkon ‘yan ta’adda na daga cikin batutuwan da tawagogin kasashen biyu suka tantauna akansu
An yi wannan ganawar ne akan idon jakadan Amurka a Nijar Ambasada Eric Whitiker
Ga cikakken rahoto daga wakilin Muryar Amurka Souley Moumouni Barma


Fiye da 'yan kasar Burundi 500 ne aka maida da su kasarsu daga sansanonin 'yan gudun hijira guda uku da ke Tanzaniya a jiya Alhamis, matakin da ya zama na farko a gagarumin yunkurin da ake yi don mayar da mutanen da ke tserewa tashin hankali da rikice-rikice a shekarun baya zuwa kasashensu
An saka kasar 'Yan Burundi a motocin bas-bas a sansanin Nduta, Mutendeli da Nyarugusu da ke yammacin Tanzania, inda za a dangana da su har zuwa wasu cibiyoyin karbar baki biyu a Lardin Ruyigi da ke kasarsu
Bayan kuma sun kwana, za a tura su zuwa gidajensu a Lardunansu
Hukumar Kula da 'Yan Gudun Hijira ta Majalisar Dinkin Duniya ta yi kiyasin cewa, sansanonin na Tanzaniya suna dauke da 'yan kasar Burundi kusan 184,000 wadanda za a tura su gida nan da karshen shekara nan, bisa yarjejeniyar da kasashen biyu suka kulla
Suna kuma daga cikin ‘yan kasar Burundi kusan 350,000 da suka tsere wa rikicin siyasa a Gabas ta Tsakiya, wanda ya barke bayan wani zaben mai cike da takaddama da aka yi a shekarar 2015

Dubi ra’ayoyi
Sakamakon bincike da wata kungiya mai zaman kanta ta fitar na nuni da cewa, ana kara samun fuskantar tashin hankali sakamakon hare haren kungiyar Boko Haram
A jamhuriyar Nijar kungiyar Alternative ta fitar da rahoto a game da halin da jama’a ke ciki a yankin Diffa, sanadiyar rikicin Boko Haram, inda rayukan mutane ke salwanta yayinda satar mutane ke karuwa, duk da irin matakan da hukumomi ke cewa suna dauka
Makwanni sama da 3 kungiyar AEC ta shafe, tana gudanar da bincike domin tantance zahirin halin da al’umma ke ciki a jihar Diffa, yankin dake fama da rikicin Boko Haram
Karancin tallafi daga kungiyoyin agaji ya sa jama’ar da Boko Haram ta tilastawa tserewa daga matsugunansu, suka soma rungumar wasu ayyukan dake barazana ga mahalli
Ga cikakken rahoto daga wakilin Muryar Amurka Souley Moumouni Barma


Dubi ra’ayoyi
Bayan da ta kwashe watanni tana fama da rikita-rikitar siyasa, wacce ta yi sanadin hambarar da gwanatin Omar Al-Bashir, gwamnatin wucin gadin kasar Sudan, na neman a cire kasar daga jerin sunayen kasashen da Amurka ta yafa masu rigar masu daukan nauyin ayyukan ta’addanci
A cewar jami’an gwamnatin kasar, cire sunan Sudan daga jerin sunayen, zai taimaka wa tattalin arzikinta wajen farfadowa, wanda yake fuskantar kalubale tun bayan da aka kawar da Al-Bashir
A shekarar 1993 Amurka ta saka Sudan a jerin kasashe masu goyon bayan ta’addanci, kan wasu tuhume-tuhume da aka yi wa gwamnatin tsohon Shugaba Al-Bashir na mara baya ga ayyukan na ta’addanci
Sannan Amurka ta sakawa kasar takunkumi kan zargin goyon bayan kungiyoyin ta’addanci irinsu Al Qaida da Hamas da kuma Hezbollah


Dubi ra’ayoyi
A yau Laraba 2 ga watan Oktoba tsofafin shuwagabannin kasashen Afirka suka fara gudanar da wani taro a birnin Yamai a jamhuriyar Nijar, karkashin inuwar cibiyar bunkasa dimokradiyya ta kasar Amurka NDI
An gudanar da taron da nufin nazarin hanyoyin karfafa matakan mutunta wa’adin mulkin shuwagabannin kasashe dai dai da yadda yake rubuce a kundin tsarin mulki
Mutunta kundin tsarin mulki, da yin biyayya ga ka’idar da ta kayyade wa’adin mulki a wajen shugabannin, wani abu ne da binciken cibiyar National Democratic Institute ta gano, cewa ya matukar taimaka wajen kaucewa barkewar tashe tashen hankula masu nasaba da hayaniyar siyasa a kasashe da dama
Tsohon shugaban kasar Benin Nicephore Soglo, daya daga cikin jagororin wannan taron ya bayyana fatan ganin wannan taro, ya kasance wata hanyar karfafa mulkin demokradiyya a Afirka, don ganin anan gaba a fara mika mulki a hannun wanda talakawa suka zaba, ba tare da wata hatsaniya ba
Shugaban kungiyar CEDEAO Issouhou Mahamadou na Nijar, da ya jagoranci bukin bude wannan taro, ya sake nanata cewa zai mutunta kundin tsarin mulki a karshen wa’adin mulkinsa na biyu, na karshe
Saboda haka burinsa shine ya damka mulki a hannun wanda ya lashe zabe a shekarar 2021
Tsofaffin shuwagabannin kasashe 5 ne suka halarci wannan taro, wadanda suka hada da Goodluck Jonathan na Najeriya, Caterine Samba Panza ta RCA, Nicephore Soglo na Benin, Amos Sawyer na Liberia, da kuma Alhaji Mahaman Ousman na Nijar, wanda ya bayyana mana mahimancin wannan haduwa
A jibi Juma’a ne za'a kammala wannan taro dake samun halartar ‘yan rajin kare dimokradiyya da dama, a karkashin gayyatar cibiyar bunkasa demokrdiyya ta kasar Amurka NDI, da kungiyar farar hula ta OSIWA mai ofishi a kasar Senegal
Ga cikakken rahoton wakilin muryar Amurka Souley Moumouni Barma
Dubi ra’ayoyi
Mayakan Al-Shabab sun kaddamar da hari kan wani filin tashin jirage da sojojin Amurkan suke amfani da shi wajen taimakawa dakarun Somaliya, in ji wasu majiyoyin tsaro
Mayakan sun tayar da abubuwa masu fashewa ne daga wasu manyan motoci guda biyu a tashar jirgin saman Ballidogle, da ke yankin Shabelle ta kudu, kusan kilomita 90, yamma da Mogadishu

Wata majiya daga yankin ta ruwaito jin fashewar abubuwa biyu a kusa da filin jirgin saman
Bayan kai harin, kungiyar Al Shabab ta fito ta dauki alhakin kai sa, yayin da wata sanarwa daga dakarun Amurka ta ce babu wani sojanta ko na Somaliya da ya ji rauni

Dubi ra’ayoyi
Wasu motocin kawa, da na alfarma da aka kwace daga wajen dan shugaban kasar Equatorial Guinea an yi gwanjonsu akan kudi sama da dalar Amurka miliyan 23
Hukumomin kasar Switzerland sun kwace motocin guda 25 bayan da aka yi binciki akan batun halasta kudaden haram
Wadannan motoci mallakin Teodoro Nguema Obiang Mangue, wanda shi ne mataimakin shugaban kasar Equatorial Guinea da ya shafe shekaru 40 akan karagar mulki, shugaba Theodora Obiang
A cikin motocin da aka sayar a jiya Lahadi akwai Lamborghinis, Ferraris, Bentleys, Rolls Royces da kuma McLaren
Farar Lamborghini Veneno Roadster da ba kasafai ake samunta ba, daya ce daga cikin guda tara kawai kuma wadda harsashi baya huda ta, da aka sayar da ita akan dalar Amurka miliyan 8 da digo 3 da wanda ya saya baya so a bayyana sunansa

Dubi ra’ayoyi
Kwamitin Majalisar Dokokin Jamhuriyyar Nijar mai kula da sha’anin doka ya gabatar da rahotonsa, bayan gudanar da wani zagaye a jihohin Yamai da Dosso da nufin fadakar da al’umma akan mahimmancin zaman lafiya a wannan lokaci da ake fuskantar kananan fitintinu a can da nan
Jin ta bakin jama’a a dangane da matsalolin da suka fi ci masu tuwo a kwarya domin yi wa tufkar hanci shi ne makasudin zagayen da kwamitin kula da sha’anin doka a majalisar dokoki ya gudanar a jihohin Dosso da Yamai, da nufin inganta matakan zaman lafiya ta hanyar inganta rayuwar ‘yan kasa kamar yadda kakakin wannan kwamitin, dan majalisa Lawali Moussa, yayi Karin bayani a yayin gabatar da rahoton karshen ziyara
Fannin shari’a na daga cikin batutuwan da talakkawa suka nuna bukatar ganin an yiwa gyara, domin kawarda dukkan wani mugun tunani daga kawunan jama’a, mafari kenan da mambobin wannan kwamiti suka ziyarci ofishin ministan shari’a da dangoginsa, lamarin da ya bada damar jin ta bakin ma’aikata
Yanayin tsaro a yankin Sahel wani al’amari ne da kusan a kowane rana ke bijirowa da salo kala-kala, saboda haka samun hadin kan jama’a a yakin da kasashe suka kaddamar da kungiyoyin masu tayarda kayar baya wani mataki ne da ka iya dakile dukkan wata tashin-tashina, a cewar Dan majalisa Chitou Maman, mamba a kwamitin CAJI
A shekarar da ta gabata ne majalisar dokokin Jamhuriyar Nijer ta yanke shawarar aikawa da tawagogi akai-akai zuwa sassa daban-daban, domin jin koke-koken ‘yan kasa a hukunce a matsayin wani riga kafin kaucewa barkewar rigingimu masu nasaba da tabarbarewar yanayin rayuwa
Ga cikakken rahoton Wakilin muryar Amurka a Yamai, Souley Moumouni Barma

Dubi ra’ayoyi
Dubban mutanen da yakin ‘yan a ware ya shafa, wanda kuma yayi sanadiyar mutuwar mutane 2000 a yankin kasar Kamaru dake magana da harshen Ingilishi sun dunguma kan tituna su na yin kira ga gwamnatin kasar akan ta yi da gaske game da batun tattaunawar samar da zaman lafiya da ake shirin yi ranar 30 ga watan Satunba, don su sami damar komawa gidajensu
Yawancin wadanda rikicin ya shafa kusan su 3,000 da gwamnatin kasar ta ce kwanaki 4 kenan suke taruwa a gaban wasu gine-gine, ko dai an kashe ‘yan uwansu ko kuma an lalata masu dukiya
Wasu kuma da su ka jikkata sanadiyar yakin sun ce basu sami damar samun jinya ko magani ba
Wata mai sana’ar saida kayan miya, ‘yar shekaru 27 da haihuwa mai suna Petra Bannin, wadda ta tsere daga kauyen Nkar dake arewa maso yammacin yankin, ta ce sana’arta ta lalace bayan da aka kashe maigidanta kuma mayakan ‘yan a-waren sun sha sace ‘yayanta maza guda biyu
Petra Bannin, ta ce “ana bin ta bashi a Bemenda kuma ba ta san inda zata je ta samo kudi ba
ta kuma ce ta biya mayakan kudin fansa amma har yanzu su na barazanar zasu sake sace ‘yayata
Ga shi ‘yayan ba za su iya zuwa makaranta ba, a cewarta, don haka ta na fatan shugaba Paul Biya zai nemo hanyar da za a warware wannan matsalar
Esther Njomo, mai kula da harkokin wata kungiyar wanzar da zaman lafiya ta mata a arewa maso yammaci da kudu maso yammacin kasar, ta ce su na yin kira ga shugaba Biya akan ya saki shugabannin yankin dake magana da harshen ingilishi da aka tsare a matsayin wata alama dake nuna cewa da gaske yake akan tattaunawar da ake shirin yi gobe
Dubi ra’ayoyi
A Najeriya, wata kungiya mai ayyukan habbaka kula da lafiyar mata masu juna biyu da ake kira Breakthrough Action Nigeria dake samun tallafin kungiyar bada tallafi ta kasar Amurka wato USAID sun kafa wani kwamitin malaman addinai da kuma iyayen kasa a jihar Bauchi da suka koya musu dabarun ilmantar da al’umma muhimmancin sauya munanan dabi’u dake kawo nakasu ga mata masu juna biyu da kuma yara kanana
Ayyukan kwamitin sun hada da ziyartar kananan hukumomin jihar domin ganawa kai tsaye da al’umma da kuma kai ziyara asibitoci a ranakun da mata masu juna biyu ke zuwa ganin likita domin gabatar da bayanai kan muhimmancin kulawa da mata da yara
Malama Hadiza Jibril Ahmed, ita ce jami’ar kungiyar Breakthrough Action, ta yi karin haske dangane da muhimmancin sanya malaman addinai a shirin
Alhaji Abdullahi Yakubu marafan Bauchi, shi ne shugaban kwamitin da zai gudanar da shirin wayar da kan al’umma

Dubi ra’ayoyi
Albarkacin ranar yawon bude ido ta duniya da aka yi ranar 27 ga watan Satunba, masu ruwa da tsaki sun yi jawabi a wajen wani biki da aka yi a tsaunin Mambila dake jihar Taraba a arewa masu gabashin Najeriya
Taken bikin na bana shine "Yawon bude da ayyuka: makoma mai kyau ga kowa
" A wajen bikin an kuma tattauna akan batun samar da zaman lafiya a tsakanin wasu al’ummomin jihar da su ka fuskanci tashin hankali a tsakaninsu a cikin kwanakin nan
Khadija Umar Dahiru Dorofi, 'yar asalin yankin Mambilla, ta ce bikin na bana ya burgeta, haka su ma wasu da suka je bikin sun bayyana yadda ya burge su
A wannan yankin ne ake da gandun dajin Gashaka, wato Gashaka Gumti Park
A shekarun baya, akan zo daga kasashen waje domin yawon bude ido ko shakatawa a wurin amma a yanzu lamurra na neman komawa baya
Lawal Hamidu,na cikin ma’aikatan wannan gandun dajin na Gashaka, ya yi bayani akan irin albarkatun da wurin da kuma abin da ya kamata ayi don farfado da gandun dajin
Gwamnatin jihar Taraba ta ce a shirye ta ke ta hada hannu da hukumomi, da kungiyoyi na ciki da wajen Najeriya da ma kamfanoni wajen bunkasa harkar yawon bude ido

Yanzu dai abin jira a gani shine matakan tsaron da za’a dauka don kare masu yawon bude ido, musamman a wannan lokaci da matslar tsaro ke kara ta’azzara a wasu sassan Najeriya

An yi jana’izar tsohon shugaban kasar Zimbabwe, Robert Mugabe a kauyensu na Kutama, jana'izar da mutane kalilan ne suka halarta
Marigayi Mugabe, wanda ya rasu yana da shekaru 95, shi ya zabi da a binne shi a kauyen na su, bayan da ya bar wasiyyar cewa kada a binne shi a wurin da aka saba binne gwarazan kasar a Harare babban birnin kasar
Mugabe ya bar wasiyar ne saboda a cewar shi an “wulakanta shi” a lokacin kawar da gwamnatinsa
Iyalan marigayi Mugabe ne kadai aka bari suka halarci wajen jana’izar
Junior Shuvai Gumbochuma, kanwa ga Mugabe, ta ce burinsu ya cika domin sun bi wasiyyar dan uwansu
Mugabe dai ya riga mu gidan gaskiya ne a wani asibiti da ke kasar Singapore a farkon watan nan, bayan kusan shekaru biyu da hambarar da gwamnatinsa wacce ta kwashe kusan shekaru 40 tana mulkar kasar
A jamhuriyar Nijer, kungiyoyin kare muhalli sun yi jerin gwano a yau a birnin Yamai albarkacin makon tunatar da shugabannin duniya bukatar soma zartar da shawarwarin da aka tsayar a yayin taron yaki da illolin canjin yanayi da aka yi a birnin Paris kusan shekaru uku da suka gabata

Dubi ra’ayoyi
A jamhuriyar Nijer, kungiyoyin kare muhalli sun yi jerin gwano a yau a birnin Yamai albarkacin makon tunatar da shugabannin duniya bukatar soma zartar da shawarwarin da aka tsayar a yayin taron yaki da illolin canjin yanayi da aka yi a birnin Paris kusan shekaru uku da suka gabata

Daruruwan matasa ne su ka yi tattaki daga farfajiyar da ake kira "Place Wifi' dake birnin Yamai zuwa 'rond point des marthyrs' dake gab da gabar kogin Isa, wato fleuve Niger inda suka gudanar da wani gangami da nufin jan hankulin shugabannin duniya akan bukatar mutunta alkawulan da suka dauka game da batun yaki da illolin canjin yanayi
Issa Garba, daya daga cikin shugabannin kungiyar JVE, shine kan gaba a wannan yunkuri
A Jamhuriyar Nijer, kamar sauran kasashen yankin Sahel, na daga cikin kasashen dake dandana kudarsu sanadiyar dumamar yanayi
Dalili kenan da matasan kasar suka tashi tsaye don ankarar da mahukunta akan wannan matsala, in ji Nafissa Hassan Alfari, wata ‘yar gwagwarmayar kare muhalli
Jinkirta zartar da matakan dakatar da abubuwan dake haddasa dumamar yanayi, wani abu ne da aka hango cewa yana barazana ga dorewar rayuwar halittu, nan da wasu ‘yan shekaru masu zuwa

Dubi ra’ayoyi
Hukumar kula da ‘yan gudun hijira ta Majalisar Dinkin Duniya da ake kira UNHCR a takaice ta fadi cewa karuwar tashe-tashen hankali, da munanan hare-haren da ‘yan bindiga ke kaiwa a arewa maso gabashin Najeriya na sanya dubban ‘yan gudun hijira guduwa zuwa jamhuriyar Niger
Hukumar ta ce yanayin na haifar da wani sabon tashin hankalin taimakon agajin gaggawa a yankin iyakar kasashen biyu
Hukumar ta UNHCR ta bada rahoton cewa ‘yan Najeriya fiye da 40,000 su ka tsere zuwa Niger a cikin watanni 10 da su ka gabata
Hukumar ta kuma ce kusan rabinsu tun daga karshen watan Mayu suka isa Niger
A rana daya kacal, ranar 11 ga watan Satunba, hukumar ta ce fararen hula sama da 2,500, da kungiyoyin ‘yan bindiga a Najeriya suka kaiwa hari ne suka yi gudun tsira da rayukansu
Mai magana da yawun hukumar ta UNHCR, Babar Baloch ya fadawa Muryar Amurka cewa ‘yan bindigar da su ke kai wadannan hare-haren akan fararen hula ba su da alaka da ‘yan boko haram
Tun dai daga shekarar 2009, kungiyar ‘yan boko haram ta kashe mutane fiye da 30,000, miliyoyin jama’a kuma sun rasa matsugunnansu, bayan haka an sami tashin hankalin taimakon agaji mai muni
Baloch ya ce ‘yan gudun hijirar da ke isa Nijer a rikide su ke zuwa
Babban Sakataren Majalisar Dinkin Duniya, Antonio Guterres, ya yaba da ci gaban da ake samu a fagen siyasar Sudan, yayin da gwamnatin wucin gadin da aka kafa take kafa turakun dimokradiyya
A jiya Juma’a Guterres ya nuna matukar farin cikinsa, yana mai cewa “ranar Juma’a rana ce ta musamman a gare shi, domin ba kasafai ake samun labari mai dadi a taron Majalisar Dikin Duniya ba
”
“Wannan lokacin ne da na fi farin ciki a wannan taron cikin wannan mako
Idan da za a ce shekara daya da ta wuce akwai yiwuwar wannan zama, ban yi tsammanin akwai wanda zai yarda ba
Amma abin farin ciki shi ne ga shi muna bikin kafa sabuwar Sudan
” Inji Guterres
Sai dai ya ce kafa gwamnatin wucin gadin, mafarin tafiyar ce, ba karshenta ba
Guterres da kungiyar Tarayyar Afirka, sun yi kira da a dage takunkuman da aka sakawa kasar sannan Amurka ta cire ta daga jerin kasashen da ke marawa ayyukan ta’addanci baya

Dubi ra’ayoyi
Yayin da yake jawabi a zauran babban taron Majalisar Dinkin Duniya karo na 74, shugaban kasar Ghana, Nana Akufo-Addo, ya ce mu damu ke kasashe masu tasowa mune muka san abinda ake nufi da talauci saboda lamarorin da muke tare da su ako da yaushe, kuma hakan na zubar mana da mutunci
Ya kuma kara da cewa kawar da talauci shi ne abin da ake gwada mizanin kasashenmu da shi, don haka wajibi ne kowace kasa ta tashi haikan ta yi yaki ta kawar da talauci kuma ta samar da arziki ga jama’arta
Akufo-Addo ya nuna takaicinsa akan faruwar hakan duk da irin arzikin da Allah ya yi wa Nahiyar Afrika, inda ya ce bai kamata mu manta irin albarkatun da duniya ta doga akai ba wajan tafiyar da masana’antu da kera abubuwa wadanda suke daga Afrika amma har yanzu nahiyar Afrika tana cikin talauci
Ba ina daura laifi akan wasu da basu a Afrika ba ne, da yake mun taro anan ne domin samun mafita ta bai daya don hakane dole na bayyana irin wannan rashin adalci da ake samu wajan yaki da talauci
Wasu ‘yan asalin kasar Ghana mazauna nan Amurka sun gudanar da wata zanga zanga ta nuna kin jinin gwamnati akan irin yanayin da kasar ta ke ciki, inda suka koka cewa babu ingantaccen ilimi, tsadar man fetur da kuma yawan garkuwa da mutane da dai sauransu
Amma wasu kuma suna cewa yanzu ne shugaban kasar ta su yake bullowa da manufofi masu inganci musamman su da suke zaune a kasashen waje suna gani a kasa, kuma a fili lamarin yake kamar yadda shugaban kasar ya samar da ilimi kyauta da saura batutuwa
Saurari cikakken rahoton da Baba Yakubu Makeri ya aiko mana daga birnin New York:

Dubi ra’ayoyi
Hukumar lafiya ta Duniya WHO, ta nuna damuwa kan yadda hukumomin Tanzania suke jan kafa, wajen fitar da bayanai kan zargin bullar cutar Ebola a kasar, inda ta yi kira da su fito karara su sanar da duniya halin da ake ciki
Makonnin biyu da suka gabata, hukumar lafiyar ta samu wani rahoto wanda aka fitar da shi ba a hukumance ba, da ke nuna cewa wani mutum mai shekaru 27 ya mutu sanadiyyar cutar da ake tunanin ta Ebola ce a Dar el salam, babban birnin kasar
Fadela Chaib, ita ce mai magana da yawun hukumar ta WHO
Ta kuma kara da cewa, duk da nacin da suka nuna wa kasar ta Tanzania na su fitar da bayanai, har yanzu shiru kake ji
A dai ranar 14 ga watan nan na Satumba, hukumomin na Tanzania suka kira wani taron manema labarai, inda suka musanta bullar cutar a kasar

Dubi ra’ayoyi
Wani rahoton binciken asusun bayar da lamani na IMF ko FMI, ya gano cewa cin hanci na kara ci gaba da zama a jamhuriyar Nijar, musamman a ma’aikatun gwamnati duk da irin matakan da hukumomin kasar ke dauka da nufin dakile wannan haramtaciyar dabi’a
Rahoton wanda aka kammala a karshen watan Agusta da ya gabata, na kunshe da wasu bayanan da asusun bayar da lamani na FMI ya tattara bayan binciken da aka gudanar a sassa daban daban na jamhuriyar Nijar, lamarin dake fayyace zahirin halin da ake ciki akan maganar yaki da cin hanci a wannan kasa
A hirar su da wakilin Muryar Amurka Souley Moumouni Barma, shugaban reshen transparency Malam Maman Wada ya kara haske akan wannan matsala, a bayanin sa
Lokacin binciken na asusun IMF ya karkata akan kuri’ar jin ra’ayin jama’a game da yadda talakawa ke kallon batun cin hanci a Nijar
Saboda haka zartar da doka akan dukkan wadanda aka tabbatar da samunsu da hannu a harkar cin hanci, ita kadai ce hanyar da za ta bada damar karya lagon masu aikata wannan haramtaciyar dabi’a
Ga cikakken rahoton daga wakilin Muryar Amurka Souley Moumouni Barma


Dubi ra’ayoyi
A wani yunkuri na taimakawa al'ummarsu, wasu matasa sun dukufa wajen yaki da zazzabin cizon sauro da ya addabi jama'a, inda suka dage wajan yin feshin maganin sauro a unguwanninsu
Wasu matasa a unguwa Jagindi da ke Damagaram na Jamhuriyar Nijar sun kudiri aniyar yakar sauro da ya zamo annoba wajen yada cututtuka, da yanzu haka al'umma suka cika asibitoci a Damagaram sanadiyar zazzabi da ya addabi jama'ar
Maminu Malam Ado shi ne jagoran wadannan matasan, ya kuma ce su da 'yan uwa da abokanan arziki suka zauna su ka yi shawara yadda za su tasamma lamarin, inda su ka hada kudade su ka sayi injin din feshin da magani su ke fesawa a gidaje, unguwanni da wajen da sauro ya tare
Wasu da suka ci moriyar wannan tsari sun ce ba karamin dadawa 'yan unguwar ya yi ba, inda mazauna unguwannin suka ce yanzu haka sauro ya yi sauki sosai
A cewar jagoran matasan, za su fadada aikin feshin maganin har sauran unguwani da su ke kusa da su, sannan yana kuma kira ga sauran 'yan uwansu matasa da su yi koyi da su, wanda ta haka ne za a rage radadin zazabin cizon sauro da al'umma ke fama da shi, abin da ya kai asibitoti suka cika makil da marasa lafiya
Saurari cikakken rahoton Tamar Abari daga Damagaram:

Dubi ra’ayoyi
Sojojin gwamnatin Somaliya akalla 20 su ka mutu guda 18 kuma su ka samu raunuka, bayan da mayakan al-Shabab su ka kai samame a wuni sansanin soji da ke kudancin Mogadishu, abin da kafofin tsaro su ka gaya ma Sashin Somaliyanci na Muryar Amurka kenan
Majiyoyin sun ce maharan sun tada bama-baman da ke makare cikin wata mota a sansanin sojin El-Salin, sannan su ka danna ciki a harin na asubahin jiya Lahadi
Maharan sun kwace sansanin na wani dan lokaci, a cewar wani jami’in yankin da ya yi magana da Sashin Somaliyanci na Muryar Amurka
Mai magana da yawun dakarun Somaliya na musamman ya ce maharan da suka kai hari a sansanin “suna da yawa sosai”
Mowlid Ahmed Hassan, ya ce fadan ya dauki kusan tsawon minti 40, ya na mai jaddada cewa sojojin sun kare sansanin
Ya ce an tura karin sojojin zuwa sansanin



Dubi ra’ayoyi
‘Yan sanda a Jamhuriyar Nijer sun gabatarwa manema labarai wasu gaggan ‘yan fashi da makamai, wadanda suka addabi jama’a a kewayen bankunan birnin Yamai, da wadanda ke kai farmaki a gidajen attajirai da ofisoshin kungiyoyi da kamfanoni masu zaman kansu
Gungu na farko na ‘yan fashi na kunshe ne da mutane kimanin 15, wadanda suka hada da ‘yan kasashen Togo, Benin, Cote D’ivoire
Bayanai na nunin cikin kankanen lokaci suka yi nasarar kwace million kusan dari biyu (200) na CFA, a Yamai
Dubun wadanan barayi ta cika ne sakamakon hadin guiwar ‘yan sandan Gaya da takwarorinsu na Yamai
Nana Aichatou Bako ita ce mataimakiyar Darektan sashen watsa labarai a hukumar ‘yan sanda
Sauran mutanen da suka fada komar ‘yan sanda sune wadanda ke bin dare suna kai sumame a gidajen attajirai da ofisoshin kungiyoyi masu zaman kansu, cikinsu har da wani mutunen da ya hallaka wata malamar makarantar da yake yiwa gadi a gidanta
A yayinda ya ziyarci ofishin ‘yan sandan farin kaya don ganewa idanunsa wadanan ‘yan fashi alkali mai tuhuma da sunan hukuma wato, Procureur de la Republique Chaibou Samna, ya bayyana cewa dukkansu sun amince da laifuffukan da ake zarginsu da aikatawa, abin dake nufin za a gurfanar da su a gaban koliya don karbar hukunce-hukuncen da doka tayi tanadi
A kalla million 329 na CFA da wasu ‘yan kai ne, aka bayyana cewa wadanan barayi sun yi nasarar kwata a hannun bayin Allah, tare da wasu na’urorin Komputa da dai sauransu
Ga rahoton Wakilin muryar Amurka a yamai Souley Moumouni Barma
Dubi ra’ayoyi
Hukumar lafiya ta duniya da ake kira WHO ta fadi cewa kasar Tanzania ta kasa maida martani akan bukatar bayannan wasu mutane da ake kyautata zaton su na dauke da cutar Ebola
A wata sanarwa, hukumar ta fadi cewa ta sami rahotanni amma ba a hukumance ba akan yiwuwar mutane da yawa sun kamu da cutar Ebola a wurare daban-daban a kasar dake gabashin nahiyar Afrika
Sanarwar ta kuma ce wasu mutane da aka gano sun yi mu’amulla da wani da ake kyautata zaton ya kamu da cutar a birnin Der es Salaam, an sami labarin cewa an killacesu a wurare daban daban a kasar
Hukumar ta ce dan bayanin da aka samu a hukumance daga hukumomin Tanzania ya zama da kalubale wajen nazarin hadarin dake tattare da yanayin cutar
Jami’ai a kasashen gabashi da tsakiyar Afrika na zama cikin shirin ko ta kwana akan cutar ta Ebola
Su na kokari su ga sun dakile bazuwar cutar da aka sami barkewarta a jamhuriyar Dimokradiyyar Congo har mutane sama da 2000 suka mutu tun daga watan Agusta
Titunan birnin Al-Qahira na kasar Masar sun cunkushe a jiya Asabar, yayin da ‘yan sanda suka kakkafa shingayen binciken ababan hawa a sassan birnin
Daruruwan dakarun kasar dauke da makamai tare da ‘yan sanda sanye da tufafin sulke na kwantar da tarzoma, sun yi ta sintiri a dandalin Tahrir Square

Dandalin na daya daga cikin wuraren da zanga zanga ta barke a ranar Juma’a, har ila yau wuri ne da ya zama tunga ga masu zangar zangar da suka kai ga kifar da gwamntocin tsoffin shugabannin kasar – Hosni Mubarak da marigayi Mohammed Morsi
Masu fafutuka, sun jinjina zanga zangar ta ranar Juma’a, inda suka kwatanta lamarin a matsayin budi, bayan da aka kwashe shekaru ana fargabar martanin ‘yan sanda, suka kuma yi kira ga jama’a da su ci gaba da fitowa domin nuna adawa da gwamnatin Shugaba Abdel – Fattah Al- Sissi
A kowacce shekara dubban mutane a fadin nahiyar Afrika na mutuwa ko su kamu da rashin lafiya sakamakon shan jabun magunguna
Amma Frank Verzefe, wani kwararre a fannin magunguna, ya kirkiro wata fasaha dake amfani da na’ura mai kwakwalwa don tantance ko magani jabu ne ko mai kyau
Dubi ra’ayoyi
A kowacce shekara dubban mutane a fadin nahiyar Afrika na mutuwa ko su kamu da rashin lafiya sakamakon shan jabun magunguna
Amma Frank Verzefe, wani kwararre a fannin magunguna, ya kirkiro wata fasaha dake amfani da na’ura mai kwakwalwa don tantance ko magani jabu ne ko mai kyau
Wani likita mai suna Lionel Nana a birnin Doula, ya ce a da, idan ya rubutawa mara lafiya magani, maganin ba ya aiki sosai
Amma tun da suka sami wannan na’urar, yana mai tabbatar da cewa sun iya samun ci gaba akalla, kashi 90 cikin 100 ta fannin kula da marasa lafiya
Ita dai wannan na'ura mai suna True Spec, mai amfani da ita zai dora maganin ne akan ta
Cikin dan kankanin lokaci, na’urar zata yi nazarin sinadiran dake cikin maganin ta kuma tura wa wayar hannun da aka makala mata
Idan maganin na da kyau, na’urar zata bayyana sinadiran dake kunshe a cikin maganin
Idan kuma maganin mara kyau ne, na’urar zata bayyana cewa bata san sinadiran dake cikin maganin ba
Na’urar ta sami karbuwa sosai a kwalejin kwararru a fannin magungunan kasar Kamaru, musamman bayan da hukumar lafiya ta duniya ta WHO ta yi gargadin cewa akwai jabun magungunan hawan jinni dake zagaya kasar Kamaru da kuma jabun magungunan cutar sankarau a Niger
A yanzu, a Kamaru kadai ake samun na’urar
Wanda ya kirkiro na’urar True Spec Franck Verzefe, ya ce wasu kasashen Afrika na muradin samun na’urar
‘Yan sanda a Zimbabwe sun ce shugaban da ke jagorantar likitocin kasar a yajin aikin da suke yi, wanda ake zargin gwamnati ta kama shi, na karbar magani a wani asibiti da ke Harare
Hukumomin sun kuma ce ba kama shi aka yi ba
Dr
Peter Magombeyi ya bulla ne a kauyen da ake kira Nyabira da yammacin ranar Alhamis, kwana biyar bayan da aka neme shi sama da kasa ba a gan shi ba
Yayin da ake neman shi, likitoci da sauran ma’aikatan kiwon lafiya sun yi ta zanga zanga, inda suka nemi gwamnati da ta nemo shi, ta kuma tabbatar yana cikin koshin lafiya
A lokacin watan ganawa da Muryar Amurka, kakakin ‘yan sanda, Paul Nyathi, ya ce Magombeyi na samun kulawa a asibiti
Ya kara da cewa da zaran an sallame shi, ‘yan sanda za su yi mai tambayoyi
Magombeyi shi ne mukaddashin shugaban kungiyar likitoci kasar ta Zimbabwe, wanda mambobinta suka shiga yajin aiki a ranar 3 ga watan Satumba

Dubi ra’ayoyi
Manoma a yankin Damargu ta gundumar Tanut sun shiga wani tashin hankali sanadiyar fara, da ta auka musu a gonaki, a yankin Walelewa, Gangara

A hirar su da wakiliyar Muryar Amurka Tamar Abari, Abdu Bukari dan yankin, yace farar tana da yawa, kuma hatsi a wajen bai kai inda za a yanke shi, jama'a basu shiga wahala ba
Yace suna bukatar agajin gaggawa daga hukumomin gidan gona, da na
kashe kwari, don kar matsalar ta kaisu shiga wani hali na tagayyara
A nashi bayanin Darakta na hukumar gidan gona na Tanut, Lawali Bukari, yace tun watan baya ne suka fara ganin fara suka sa mata magani, yanzu kuma suka sake samun labarin ta dawo, amma tuni suka fara daukan matakin sanya magani a wuraren da take
Daraktan ya ci gaba da cewa idan kuma fara ta matsa, akwai jirage masu
feshin magani da za'a yi amfani dasu
Yace yanzu dai suna kan aiki, ba za su bari ba, har sai sun kauda wannan matsala, saboda Damagu ita ce rumbun tsumin Nigar a fannin samar da wadataccen anfanin gona, don haka hukumomi suye tsaye don magance matsalar
A saurari cikakken rahoton daga wakiliyar Muryar Amurka Tamar Abari


Dubi ra’ayoyi
Kwamandan mayakan Hutu na kasar Rwanda, wanda aka nema ruwa a jallo saboda zargin tafka laifukan yaki, an hallaka shi a Janhuriyar Dimokaradiyyar Congo

An kasha, Sylvester Muda-cumura, jagoran mayakan da ke kiran kansu Dakarun Dimokaradiyya Na Ceto Rwanda (FDLR a takaice), da safiyar jiya Laraba a lardin arewacin Kivu na Janhuriyar Dimokaradiyyar Congo, a cewar majiyoyin soji da ke yankin, wadanda su ka yi magana da Shashin Afurka Ta Tsakiya Na Muryar Amurka
Rundunar Sojojin kasar Congo ta tabbatar da mutuwar Muda-cumura din ta kafar twitter
Rundunar ta ce sojoji sun hallaka Muda-cumura a yankin Rutshuru, wanda ke daura da kan iyakar Uganda da Rwanda

Dubi ra’ayoyi
Kwamandan Rundunar Sojan Amurka a Nahiyar Afurka, Janar Stephen Townsend, ya fara gudanar da ziyara a jiya laraba a jamhuryar Nijar, domin tattauna wasu mahimman batutuwa da hukumomin kasar musamman matsalolin ta’addancin da su ka addabi yankin Sahel
A wunin farkon wannan ziyara ta kwanaki biyu, Janar Stephen Townsend, da ke samun danne gargada daga wasu mukarraban rundunar sojan Amurka a Nahiyar Afrika (wato Africom), ya gana da shugaban kasar Nijar, Issouhou Mahamadou, a fadarsa, inda su ka tattauna akan yakin da kasashen biyu ke gabzawa da kungiyoyin ta’addancin yankin sahel
Janar Stephen na cewa mun yi tattaunawa mai armashi kuma a gaskiya kasar Amurka na farin ciki da samun Nijer a matsayi kawa
"Shugaban ya sanar da ni cewa jinin sojan kasarsa da na Amurka ya zuba a lokaci guda a fagen fama
Ina ganin wannan wata kwakwarar hujja ce da ke nunin karfin huldar dake tsakanin kasashen nan biyu
"
Yanayin da ake ciki a kasar Libya da halin da rundunar hadin gwiwar G5 sahel ke ciki, hade da batutuwan da su ka shafi tafiyar da aiki a rundunar tsaro ta Majalisar Dinkin Duniya da ke Mali (wato Minusma), da yanayin huldar kasar Amurka da jamhuriyar Nijar a fannin horon jami’an tsaro da bayar da tallafin kayan aiki, na daga cikin batutuwan da tawagogin kasashen biyu su ka tabo a yayin wannan ganawar, inji jakadan Amurka a Nijer Ambasada Eric P
Whitaker
A ci gaban wannan rangadi, Janar Stephen Townsend, da tawagarsa za su ziyarci sansanin sojan saman Amurka na 1 da ke nan Nijar kafin daga bisani kwamandan na rundanar Africom ya isa a sansanin sojan Amurka na 2 domin tantance halin da dakarun ke gudanar da aikin tsaro
Jamhuriyar Nijar na daga cikin kasashen da ke sahun gaban wadanda su ka hada gwiwa da kasar Amurka don murkushe kungiyoyin ta’addanci da su ka addabi yankin Sahel
Saurari cikakken rahoton Souley Moumouni Barma daga Yamai:

Dubi ra’ayoyi
A jamhuriyar Nijar shugaba Issouhou Mahamadou ya jagoranci bukin kaddamar da aiyukan shimfida bututun mai, wanda idan aka kammala zai bada damar isar da man kasar daga rijiyoyin Agadem yankin Diffa zuwa jamhuriyar Benin

A kauyen Koulele na yankin Diffa ne shugaba Issouhou Mahamadou ya jagoranci bukin kaddamar da aiyukan shimfida wannan bututu da zai hada rijiyoyin man Agadem da tashar jirgin ruwan Seme dake jamhuriyar Benin
A kalla milliard ko biliyan 2400 na kudin cfa ne ake saran kashewa kafin a kammala wannan aiki, abin da zai bada damar bunkasa tattalin arzikin Nijar inji ministan man fetur Foumakoye Gado
Tuni dai ‘yan Nijar suka fara nuna farin ciki akan wannan yunkuri na hadin gwiwar China da Nijar
A watan Nuwamba 2021 ne ake saran kammala wannan aiki da zai samar da aikin yi ga mutane a kalla 5000, sai dai Sidik Ali na kungiyar MITRAD na cewa akwai bukatar a yi takatsantsan
Za dai a soma aiyukan shimfida wannan bututu mai tsawon kilomita 1982 a wani lokacin da rahotanni ke cewa danyen mai ya malala a kasa, sakamakon fashewar bututun dake hada rijiyoyin Agadem da matatar SORAZ a makon jiya
A shekarar 2009 ne gwamnatin jamhuriyar ta biyar karkashin shugabancin Tanja Mamadou ta cimma yarjejeniya, da kamfanin CNPC na kasar China wacce a karkashinta aka fara hako man fetur a rijiyoyin man Agadem tare da gina matatar SORAZ a Zinder, kafin daga bisani a fara sayar da shi a kasuwannin kasar a shekarar 2012
Ga cikakken rahoton daga wakilin Muryar Amurka Souley Moumouni Barma



‘Yan sandan Italiya sun cafke wasu mutane uku wadanda ake zargi da karbar kudade da azabtar da bakin hauren a cibiyar da ake tsare da su a Libya
Masu gabatar da karar sun ba da umurnin a kama wasu ‘yan kasar Masar su biyu da wani dan kasar Guinea, bayan da bakin hauren da dama suka gane su a matsayin wadanda suka azabtar da su
Ana zargin mutanen da kafa wani matsuguni a wani tsohon sansanin soji da ke Libya
“An sha duka na a sansanin
Na fuskanaci ukuba sosai har na samu tabo a jiki na,” Inji daya daga cikin bakin hauren yayin da yake ganawa da masu gabatar da karar
Wasu daga cikin bakin hauren sun yi zargin an yi wa mata fyade sannan an kashe mutanen da suka kasa biyan kudin fansa, ko kuma aka sayar da su ga masu safarar mutane
Gungun- gungun tsageru ne ke rike sansanonin bakin haure a Libya, inda a nan ake ajiye su idan sun isa kasar a yunkurin da suke yi na kai wa ga nahiyar turai
Kungiyoyin kare hakkin bil adama, sun sha kira ga gwamnatin kasar ta Libya da ta rufe wadannan sansanoni na bakin haure, saboda a cewarsu wurare ne da ake azabtar da jama’a




Dubi ra’ayoyi
Taron shugabannin kasashen Afirka ta yamma mambobin kungiyar CEDEAO ko ECOWAS, da ya gudana a birnin Ouagadougou ya bayyana shirin tattara biliyan daya na dalar Amurka, domin karfafa matakan yaki da ta’addanci a yankin Sahel
Taron na birnin Ouagoudougou dake matsayin na gaggawa, ya mayar da hankali ne wajen neman hanyoyin magance matsalolin ta’addanci a yankin Sahel
Lamarin da ya sa shugabannin kungiyar CEDEAO na yanke shawarar harhada kudaden tunkarar wannan kalubale, kamar yadda suka bayyana a sanarwar karshen taro
Ministan harkokin wajen jamhuriyar Nijar Kalla Hankourao, na cewa kasashen ECOWAS sun yanke shawarar tattara biliyan daya na dalar Amurka domin murkushe ta’addancin da ya addabi yankin Sahel
Mafari kenan aka bukaci hadin kan kasashen Chadi da Mauritania a wannan sabuwar tafiya a karskashin tsarin fasalin aiyukan da kungiyar ta kudirta daga shekarar 2020 zuwa 2024
Halin da ake ciki a kasar Libya wani abu ne da shugabannin kasashen Afirka mambobin CEDEAO suka ce ya na mayar da hannun agogo baya, a yunkurin da aka sa gaba wajen kawo karshen aiyukan ta’addanci a yankin Sahel
Musanyar bayanai ba tare da wani jinkiri ba a tsakanin kasashen ECOWAS, da zurfafa nazarin hanyoyin kafa rundunar hadin gwiwar kasashen Yammacin Afirka, tare da batun asusun farfado da yankunan da rikicin ta’addanci ya shafa, na daga cikin shawarwarin da taron na Ouagadougou ya tsayar a watan Disamba dake tafe, na shugabannin kasashen Yammacin Afrika da zasu hadu a Abuja domin saka hannu akan takardun zartar da wannan kudiri na harhada hancin biliyan daya na dalar Amurka
Ga caikakken rahoton daga wakilin Muryar Amurka Souley Moumouni Barma


Dubi ra’ayoyi
Duk da matakan da ake ta daukawa kan 'yan tawayen al-Shabab na kasar Somaliya, har yanzu su na cigaba da yin aikata ta'asa a kasar dama ketare
Ko a karshen mako sai da su ka kai jerin hare haren da su ka yi sanadin mutuwar mutane akalla 17 a kasar
Kungiyar mayakan al-Shabab ta kaddar da jerin hare-hare tun daga ranar Asabar, wadanda su ka yi sanadin mutuwar mutane akalla 17 a Somaliya
Hukumomin yankin Lower Shabelle sun fada wa Sashen Somaliyanci na Muryar Amurka cewa ‘yan bindigar sun kai hari a kauyen Qoryoley a ranar Asabar da daddare, inda suka yi amfani da makamin roka da kuma manyan bindigogi, inda suka hallaka mutane 9
Magajin garin Qoryoley, Sayid Ali Ibrahim, ya fada wa Sashen Somaliyanci na Muryar Amurka cewa makamin rokar da yan bindigar suka harba shi ne ya yi sanadin yawancin mace-macen da aka samu
Sojojin gwamantin Somaliya tare da taimako daga dakarun kungiyar hadin kan Afrika (wato AU), wadanda ske da sansani a bayan garin, sun dakile harin, a cewar jami’ai
Sai dai wasu mazauna Qoryoley zun yi zargin cewa harba manyan makamai da dakarun AU su ka yi ne ya janyo mutuwar wasu fararen hula

Dubi ra’ayoyi
Yayin da aka yi hidimonin zagayowar Ranar Demokaradiyya Ta Duniya, wasu kwararru a janhuriyar Nijar sun tabo manufar tsarin na demokaradiyya, da kuma yadda wasu 'yan kalilan ke babakere a maimakon tafiya da kowa
Yayinda aka yi bukukuwan tunawa da ranar demokradiya ta duniya a jiya Lahdi 15 ga watan satumba, masu rajin kare hakkin jama’a a Jamhuriyar Nijer sun bayyana damuwa game da yadda ake fuskantar koma baya wajen mutunta ka’idodin demokradiya a kasashe da dama a nahiyar Afrika, sakamakon jahilci da talakkawa ke fama da shi akan maganar ‘yanci
Ganin yadda shuwagabanni ke fatali da ka’idodin demokradiya a kasashe masu tasowa, hakan ya sa Majalisar Dinkin Duniya ta kebe ranar 15 ga watan Satumba, domin tunatarwa akan mahimmancin wannan salon mulki, dake bukatar kiyaye hakkokin jama’a
Sai dai har yanzu wannan matsala na ci gaba da kamari a wasu kasashen Afrika a cewar Sanoussi Mahaman na kungiyar MPCR
Demokradiya wani salon mulki ne da ake yi wa fassarar da mulkin al’umma, daga al’umma, domin al’umma, sai dai rashin sanin hakan ya sa, a yau talaka ba ya cin amfanin wannan matsayi da doka ta tanada dominsa inji Diori Ibrahim, daya daga cikin masu lakca a taron mahawarar da aka shirya, albarkacin wannan rana, wacce a bana aka maida hankali akan bukatar shigar kowane dan kasa a dama da shi
‘Yan siyasa na kan gaba a sahun wadanda ake zargi da hannu wajen tabarbarewar demokaradiyya a kasashe masu tasowa, irinsu Nijer
Alhaji Ibrahim Yakuba wani jagoran ‘yan adawa, ya ce, Matsalar tsaron da ake fuskanta a kasashen yankin sahel inda kungiyoyin ta’addanci suka addabi jama’a wata hanya ce da aka gano cewa gwamnatoci na amfani da ita don tauye hakkin ‘yan kasa, misalin yadda dokar ta baci ke takaita kai da kawon jama’a a yayinda take kara wa jami’an tsaro karfin iko
Ga cikakken rahoton Wakilin Muryar Amurka a Yamai Souley Moumouni Barma
Rahotanni daga Zimambwe na cewa mutane kalilan ne suka halarci wajen taron ban-kwana da gawar tsohon shugaban kasar Robert Mugabe, wanda aka yi a filin wasanni a Harare
Bayanai sun yi nuni da cewa kashi daya cikin uku na Filin wasa masu halartar taron suka cika - filin da ke daukan mutum dubu-sittin
Shaidu sun bayyana cewa taron bai yi armashi ba ko kadan, idan aka kwatanta da dumbin mutanen da suka cika filin wasan makil, a lokacin da za a rantsar da shugaban kasar da ya gaje shi
“Na gwammace na je na yi wani abu, kamar na zauna a gida na huta cikin iyalina,” maimakon zuwa taron
" Inji Happy Marufu, dan kasar ta Zimbabwe
Dubi ra’ayoyi
A Najeriya, wani bincike da Hukumar Yaki da Cutar Kanjamau wato AIDS ta yi, ya nuna cewa akwai mutane dubu dari biyar da ke dauke da kwayar cutar amma kuma ba sa shan magani
Shugaban Hukumar Kula da yaki da cutar Kanjamau ko AIDS da ake kira NACA a takaice Aliyu Gambo, ya ce babban kalubalen da hukumar ke fuskanta a yanzu shi ne, yawancin kasashe irin su Amurka da ke bada tallafi domin yaki da cutar sun janye tallafin da suke bayarwa
Saboda haka kasar tana fama da karancin kudade don gudanar da yin yawancin ayyukan da ta ke yi, domin sakamakon janye kudaden ya kai har ana samun adadin mutane da yawa da ba sa samun shan magani

To duk da wannan kalubalen dai masu dauke da cutar sun ragu daga miliyan uku zuwa miliyan daya da rabi a sakamakon kokarin da Gwamnatin Tarrayyar Najeriya ta ke yi wajen shawo kan matsalar tun daga shekara 2015 zuwa yanzu
Su ma dai masu Kungiyoyin da ke tallafawa masu dauke da cutar irin su Komred Danjuma Abdullahi na kungiyar Umma Support For HIV AIDS, ya ce lallai ana samun damuwa musamman in an je neman magani a asibitocin kasar, abinda ya ke bukatar ganin gwamnati ta yi hobbasa wajen taimakawa don a sami sauki cikin gaggawa
Majalisar Wakilan Najeriya ta ce tana da labarin janyewar kasashe irin su Amurka amma majalisar tana kokarin ganin an ja hakanlin kasashen wajen dawo da tallafin tun da har ana samun raguwar kamuwa da kwayoyin cutar a yanzu
Abin jira a gani shi ne yadda Hukumar Yaki da cutar za ta hada hannu da majalisar dokokin kasar domin cimma wanan buri
Ga karin bayani cikin sauti daga Medina Dauda


Hukumar da ke tsara ayyukan ba da agaji ta Majalisar Dinkin Duniya OCHA, ta fada a wani rahoto cewa, tashin hankalin da ke karuwa a tsakiyar Mali, na kawo cikas ga ayyukan agajin da ake yi a yankin, lamarin da ka iya jefa rayuwar miliyoyin mutane cikin halin kakanikayi
A cewar hukumar, adadin mutanen da ke bukatar taimakon, ya karu da kashi 22 cikin 100, wato kusan mutum miliyan hudu
Rahoton hukumar ya yi nuni da cewa, rayuwar mutum guda cikin kowanne mutum biyar, na dogaro ne da kayayyakin agajin da kasashen duniya ke samarwa
A cewar kakakin hukumar, Jens Laerk, “da ma idan mutane suka fice daga inda suke yin noman abin da za su ci, ko kuma inda suke kiwon dabbobinsu, wannan na iya zama babbar matsala
”
Dubi ra’ayoyi
Yanzu haka bangarori biyu da basa jituwa a jam'iyyar CDS Rahama a Jamhuriyar Nijar sun rattaba hannu akan wata yarjejeniya ta hadewa wuri guda, domin yin aiki tare
A Jamhuriyar Nijar bangarorin da ke rikicin shugabanci a jam’iyyar CDS Rahama sun cimma yarjejeniya da nufin kawo karshen hamayyar da ke tsakaninsu da nufin tunkarar zabubukan 2020 da 2021, saboda haka aka mika ragamar shugabanci a hannun daya daga cikin dattawan jam’iyyar domin rikon kwarya
Kakakin jam’iyyar CDS Rahama, Moutari Kadri, shine ya karanto sanarwar hadin gwiwar bangarorin da ke hamayyar shugabanci bayan shafe watanni ana tuntubar masu bakin fada aji a wannan jam’iyya da ta tsinci kanta cikin halin wargajewa
Alhaji Abdou Amani shine ke shugabancin dayan bangaren da su ka amincewa wannan sabuwar tafiya
Shi ma jagoran bangare na biyu na wannan jam’iyya, Boubacar Madougou, ya amince da wannan mataki sai dai ya gargadi abokan tafiya akan batun mutunta ka’idodin jam’iya don cimma gurin da aka sa gaba
‘Ya’yan jam’iyyar CDS Rahama wadanda su ka halarci wannan buki na dinke baraka na ganin abin a matsayin wani ci gaban demokradiyya
Bangarorin biyu sun damka komai na shugabanci a hannun daya daga cikin dattawan jam’iyar, domin jagorancin tsare tsaren taron “Congress” na kasa da ake sa ran gudanarwa a ranar 21 ga watan nan na satumba

Jam’iyyar CDS Rahama ta dora shugabanta, Mahaman Ousman, akan kujerar shugancin kasa a zaben 1992 kafin Abdou Labo ya karbe ragamar jam’iyyar a kotu koda yake a baya bayan nan wani hukuncin kotu ya haramta masa shiga hakokin siyasa
Saurari cikakken rahoton Souley Moumouni Barma daga Yamai:

Dubi ra’ayoyi
A jamhuriyar Nijar wata sabuwar mahawara ta kunno kai bayan da wani harsashi ya daki wata matshiya da ta ziyarci ma’aikatar ministan kudi, a dai dai lokacinda ayarin shugaban kasa Issouhou Mahamadou ke shirinficewa
Wannan al’amarin ya sa masu kare hakkin dan adam kiran hukumomi da su gaggauta gudanar da bincike don tantance ainahin mafarin wannan harbi
Cikin yanayin kaduwa, a kullumin faruwar wannan al’amarine masu amfani da shafikan sada zumunta ke tafka mahawara daga yammacin jiya laraba zuwa yau, ganin yadda ba zato ba tsamani harsashi ya afkawa wannan matashiya mai suna Jamilatou, a yayinda ta ke kokarin gabatar da takardunta a ofishin ministan kudin kasa, da nufin a bata damar goge waraiki a fannin da ta karanta
Faruwar wannan al’amari a dai dai lokacin da motocin shugaban kasa ke shirin wucewa, ya sa jama’a nuna dogarawan fadar ta shugaba Issouhou da dan yatsa
Gudanar da bincike don tantance ainahin tushen wannan harsashi a shirin gano jami’in da ke da alhakin wannan harbi, wata hanya ce da za ta tilastawa dogarawan fadar shugaban kasa su shiga taytayinsu inji Abdou Elhadji wani dan rajin kare demokradiyya na kungiyar FSCN
Hotunan da aka yada a shafikan sada zumunta na gwada wannan matashiya zaune hannunta 1 nade da bandeji, alamar dake nunin ta ji mummunan rauni
Ga cikakken rahoton Daga wakilin Muryar Amurka Souley Moumouni Barma


Dubi ra’ayoyi
Bayan ganawa ta tsawon sa’o’i uku jiya Laraba a gidan gwamnati na Sudan Ta Kudu, Shugaba Salva Kiir da jagoran ‘yan adawa Riek Machar, sun yi alkawarin warware dukkan sauran matsalolin da su ka rage da ke shafar shirin kafa gwamnatin hadin kan kasa a watan Nuwamba
Shugabannin biyu na cike da murmushi yayin da su ke shan hannu da kuma daukar hotuna tare a harabar Gidan Gwamnati, to amma babu wani daga cikinsu da ya bayyana cimma wasu sabbin yarjajjeniyoyi
Daga cikin batutuwan da ba a daddale ba a yarjajjeniyar da aka cimma bara, har da batun yawan jahohi da kuma iyakokinsu da kuma tsarin tsaron kasa da kuma rawar da dakarun ‘yan tawaye da na gwamnati za su taka a ciki
Dubi ra’ayoyi
A wani jawabi da ba a saba gani ba, da Shugaban kasar Kamaru Paul Biya ya yi, ya ce, ya umarci Firayim Ministan kasar da ya shiga tattaunawar hadin kai a kan matsalolin da ke damun kasar, ciki har da tashin hankalin da ya yi sanadiyar mutuwar mutane sama da 2,000 a rikicin Yankunan masu amfani da harshen ingilishi
Haka kuma Biya ya kara da cewa yana kira ga kasashen waje da su taimaka masa don dakatar da ‘yan kasar Kamaru dake kasashen waje daga daukar nauyin tashin hankalin a gida
Biya ya yi kira ga dukkan mayakan da ke Yankin masu magana da harshen Ingilishi dasu mika wuya, kuma za’a yafe musu, idan ba hakaba to zasu fuskanci sojansa
‘Yan Kamarun sun yi tsammanin cewa, Biya zai yiwa shugaban 'yan aware Julius Ayuk Tabe afuwa, , wanda shi da wasu mutane tara magoya bayansa, aka yanke musu hukucin daurin rai da rai a gidan yari, makwanni biyu da suka gabata, wadanda suka haddasa hare-hare kan gine-ginen gwamnati a yankuna da ke magana da harshen Ingilishi da kuma yaudarar jama'a
Mayakan 'yan awaren sun sha alwashin mayar da yankunansu su zama saniyar ware tare da dakatar da makarantu daga budewa a watan Satumbar da ya gabata har sai an saki shugabanninsu ba tare da wani sharadi ba

Dubi ra’ayoyi
A Jamhuriyar Nijar shugabar gidauniyar Guri wato uwargidan shugaban kasa Hajiya Aichatou Issouhou Mahamadou, ta jagoranci bikin karrama wasu dalibai sama da 200 da suka fi nuna kwazo, da hazakar karatu a fannin ilimin kimiya
Wannan shine karo na tara da ake shirya irin wannan buki na bayar da tukwici da lambobin yabo ga daliban da suka fi abokansu hazakar karatu, da nufin cusawa matasan Nijar kwadayin romon dake tattare da ilimin zamani
Ousman Kadri Nouhou shine daraktan zartarwar gidauniyar Guri Vie Meilleur wace ke dauke da dawainiyar wannan tsari mai sunan Prix de l’Excellence et du merite
Samarwa Nijar wadatattun ma’aikatan da suka kware a fannonin dake ciyar da kasa gaba, na daga cikin abubuwan da gidauniyar Guri Vie Meilleur ke hange a karkashin wannan tsari na karrama daliban makarantun boko, inji shugabar wannan gidauniya uwargidan shugaban kasar Nijar Hajiya Aichatou Issouhou Mahamadou
'Yaran da suka yi nasarar shiga sahun hazikan daliban wannan shekara sun samu tukwici kala kala masu tsoka, abin da ake ganin zai iya sassauta wahalhalun iyayen yaran, da abin ya shafa
Wakilin Muryar Amurka Souley Moumouni Barma, ya zanta da wasu daliban da suka je Yamai takanas daga jihohi domin karbar nasu tukwicin
A yammacin yau Laraba shugaban kasa Issouhou Mahamadou ke karbar wadanan dalibai a fadarsa domin yi masu gargadi akan bukatar su maida hankali akan karatu, yayin da su ma malaman makarantar da aka baiwa lambar yabo saboda kwarewa da gwada kishi akan aiki zasu samu jinjina daga gareshi
Ga cikakken rahoton daga wakilin Muryar Amurka Souley Moumouni Barma


Dubi ra’ayoyi
Kotun daukaka kara ta birnin Yamai ta umurci hukumomin Jamhuriyar Nijar su biya diyya ga wasu 'yan fafutuka da aka kama, hade da wasu matasa sama da 20 a watan Maris din 2018 saboda zarginsu da shirya zanga zanga ba bisa ka’ida ba
Hukuncin da kotun ta bayar, ya biyo matakin dake tabbatar da hukuncin kotun farko, cewa ba ta same su da aikata laifi kowane iri ba
A lokacin zaman kotun, alkali ya sallame su daga gidajen Yarin da suka shafe watanni hudu saboda zargin sun gudanar da zanga zanga ba da izinin hukuma ba
Nouhou Arzika, da Ali Idrissa, da Moussa Tchangari, da kuma Lirwana Abdourahama ne suka daukaka kara, saboda a cewarsu ba su gamsu da hukuncin watanni uku da kotun ta ce shi ne hukunci dake dai dai da abin da suka aikata ba
Bayan shafe watanni sama da 12 akan wannan magana, kotun daukaka kara ta birnin Yamai ta wanke wadanan 'yan fafuta na gamayyar kungiyoyin CCAC masu kin jinin dokar harajin 2018
Kotun ta umurci hukumomi su biya wadanan mutane diyya daga asusun baitilmalin kasa, koda yake ba ta kayyace adadin kudaden da ya kamata a biya ba, sai dai Nouhou Arzika na MPCR na cewa ba haka suka so ba
Har yanzu lauyan gwamnati bai bayyana matsayinsa akan hukuncin kotun daukaka kara ba, yayin da kungiyoyin gamayyar CCAC suka lashi takobin ci gaba da gwagwarmaya don ganin an sallami sauran da ake tsare da su a gidan Yari
Ga cikakken rahoton daga wakilin Muryar Amurka Souley Moumouni Barma



Dubi ra’ayoyi
A ya yin da a yau al’ummar Musulmi a kasashen Duniya ke bukukuwan Sallar Ashura ta 10 ga watan Muharram, mabiya mazabar shi’ah a jamhuriyar Nijar sun yi muzahara
'Yan Shi'a sun yi muzahara da nufin nuna bacin rai akan kashe-kashen rayukan da ake fuskanta a duniya, misalin abubuwan da suka faru a bayan nan tsakanin Najeriya da Afirka ta Kudu, da dai sauransu
Sabanin yadda wasu ke daukar ranar Ashura a matsayin ranar cika ciki, mabiya mazabar shi’a na kallon ranar ta 10 ga watan Muharam, a matsayin ranar nuna bacin rai akan muzgunawar da bayin Allah ke fuskanta
Misalin kisan da aka yiwa Imam Hussein, da makarrabansa, ba tare da aikata laifin komai ba, inji Sheik Salissou Ahmed Lazaret jagoran ‘yan Shi’a a Nijar
Tashe tashen hankulan da ake fuskanta a kasashen Duniya, wani al’amari da ‘yan shi’a suka ce yana da nasaba, da rashin mutunta hakki, saboda haka suka kudiri aniyar yakar wannan haramtaciyar halayya
Halin da jagoran ‘yan shi’a a Najeriya Sheik Ibrahim El-Zakzaky ke ciki na daga cikin abubuwan da wannan zama ya yi tur da su
Tsarin kasafta albarkatun karkashin kasar da Allah ya horewa Nijar wani abu ne da shugabannin Shi’a suka ce suna da damuwa a kansa
Ga cikakken rahoton daga wakilin Muryar Amurka Souley Moumouni Barma


Dubi ra’ayoyi
Yayin da al’ummar kasar Zimbabwe ke ci gaba da jimamin rasuwar tsohon Shugaban kasar Robert Mugabe, wanda ya rasu a karshen makon da ya gabata yana mai shekaru 95, hukumomin kasar sun ware ranar Asabar mai zuwa a matsayin ranar da za a yi jana’izar tsohon shugaban kasar
Hakan na faruwa ne a daidai lokacin da wasu rahotanni ke nuna cewa iyalan marigayin sun nemi da kada a binne shi a makabartar da aka ware domin gwarazan kasar ta Zimbabwe wacce ake kira da National Heroes Acre a Turance
Rahotanni da dama sun ruwaito iyalan tsohon shugaban kasar ta Zimbabwe suna cewa, marigayin ya bar wasiyyar cewa kada a binne shi a makabartar kasar wacce aka tanada domin gwarazan kasar
Sai dai wata sanarwa da hukumomin kasar suka fitar, a cewar kamfanin dillancin labarai na Reuters, ta nuna cewa a ranar Asabar za a yi jana’izar Mugabe, ko da yake, ba ta ambaci inda za a binne shi ba
Rugare Gumbo, shi ne tsohon ministan Ma’aikatar kula da Tattalin Arzikin kasar ta Zimbabwe, a wata hira da ya yi da Muryar Amurka ta wayar Tarho ya ce bai ga abin kai ruwa rana a nan ba
To ita dai gwamnatin kasar ta Zimbabwe ta musanta rade-radin da ake yi cewa an samu baraka tsakaninta da iyalan tsohon shugaban kan inda za a yi bison, amma ta ce, a nata tunanin, a wannan makabarta ya kamata a binne shi
Tuni dai iyalan marigayi Mugabe da sarakunan gargajiyar yankin da ya fito, suka bayyana cewa sun yi nasu shirin dangane da jana’izar tsohon shugaban kasar, amma suna jiran amincewar gwamnati
A ranar Jumma’ar da ta gabata tsohon shugaban ya rasu a Singapore bayan da ya yi fama da rashin lafiya
Marigayi Mugabe, ya kwashe shekaru 37 yana mulkin kasar ta Zimbabwe, kafin a kawar da gwamnatinsa a shekarar 2017
A dai ranar Laraba ake sa ran za a mayar da gawarsa gida domin a yi mata jana’iza

A Zimbabwe, yayin da ake zaman makoki, ana ci gaba da bayyana ra’ayoyi masu karo da juna bayan rasuwar tsohon shugaban kasar Robert Mugabe, wanda ya cika a wani asibiti da ke Singapore a jiya Juma’a yana mai shekaru 95
Yayin da wasu ke bayyana shi a matsayin mutumin da ya samarwa kasarsa ta Zimbabwe ‘yanci, wasu kuwa cewa suke ya sha tafka magudin zabe da lalata tattalin arzikin kasar, kana ya yi ta muzgunawa jama’ar kasar
“Ina ga Mugabe shugaba ne na gari, tun bayan da aka zabe shi a matsayin shugaban kasar Zimbabwe, ya dora ta akan tafarki mai kyau, muna fatan Allah ya jikan shi
” Inji Rosemary Moyo, ‘yar kasar ta Zimbabwe
“Mugabe ba Shugaba na gari ba ne ta kowacce fuska ka duba, ni ban san me na ke ji dangane da mutuwarsa ba, amma duk da haka, idan ka duba, shi ma dan adam ne, dole ne mutum ya girmama shi
” A cewar Tsiamo Moeng, wanda shi ma dan kasar ta Zimbabwe ne
​
Marigayi Mugabe ya kwashe shekaru 37 yana mulkar kasar ta Zimbabwe bayan da ya karbi mulki a hannun turawa marara rinjaye da ke kasar a shekarar 1980
Dubi ra’ayoyi
Masana sun fara tofa albarkacin bakinsu a game da rasuwar tsohon shugaban kasar Zimbabwe Robert Mugabe, wanda Allah ya yiwa cikawa a jiya bayan ya yi fama da rashin lafiya
A zantawarsu da wakilin Muryar Amurka Souley Moumouni Barma, malamin Jami’ar Cheick Anta Diop ta kasar Senegal Farfesa Boube Na Mewa, ya bayyana cewar rasuwar Mugabe babban rashi ne ga nahiyar Afirka
Ya kuma kara bayani kan yadda Mugabe ya dauki aradu da ka a yunkurin taimakawa mutanen kasar Zimbabwe
Ya kuma mamaye dukan madafun ikon kasar tunda kasar ta sami 'yancin kai, sabilii da haka, banda gwamnatin mulkin mallaka, galibin al'ummar kasar basu san wani ba sai shi
Koda yake wadansu suna yaba irin namizin kokarin da Mugabe ya yi wajen kare diyaucin kasar, da dama suna kushewa matakai da ya dauka da suka gurguntar da tattalin arzikin kasar suka kuma jefa al'ummar kasar cikin halin kunci
A wani bangare kuma an zargi Mugabe da mulkin kama karyar da keta hakin bil'adama da kuma kuntatawa abokan hamayya
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Emmerson Mnangagwa, shugaban kasar mai ci yanzu ya sanar da rasuwar magabacinsa a sakon da ya kafa a shafinsa na twitter
Mugabe, wanda ya rasu yana da shekaru casa’in da tara a duniya, ya shugabanci Zimbabwe na tsawon shekaru talatin da bakwai, daga shekara ta dubu da dari tara da tamanin lokacin da kasar ta sami ‘yancin kai daga Birtaniya
Rundunar soji ta tilastawa Mugabe sauka daga karagar mulki a shekara ta dubu biyu da goma sha bakwai
Da farko an rika yabawa Mugabe a matsayin wanda ya kwaci ‘yancin kasar
Sai dai bayan ‘yan shekaru aka shiga kushewa mashi sabili da keta hakkin bil’adama da ya hada da lakadawa ‘yan hamayya duka, da gasa masu akuba da kuma kashe su
Kasashen yammaci sun kakabawa Mugabe da mukarrabansa takunkumi bayanda magoya bayansa suka fara kwace gonakin fararen fata a shekara ta dubu biyu
Albarkatun gona da ake nomawa a Zimbabwe sun ragu ainun bayanda aka maida gonakin a hannun bakaken fata da basu da kwarewa a fannin noman zamani
An tsananta kushewa gwamnatinsa a shekara ta dubu biyu da takwas, bayanda tashin gwauron zabi da kayan masarufin suka yi ya kai kashi miliyan dari biyu da talatin da daya cikin dari, abinda ya tilasa kasar Zimbabwe watsi da kudin ta, Dalar Zimbabwe
Jam’iyar African National Congress ta fitar da sanarwa inda ta bayyana jimamin rasuwar Mugabe wanda tace ya rasu, “bayan ya bautawa kasarsa da kuma al’ummar kasar iya rayuwarsa
”
Sanarwar ta kara da cewa, rayuwar Mugabe manuniya ce ta irin kishin da yake da shi na ganin ci gaban nahiyar, wanda ya fitar da kasar daga danniyar mulkin mallaka ya yi tsayin daka wajen ganin kimar kasar a idanun duniya da kuma ganin kasar ta shata makomarta



Dubi ra’ayoyi
Hare haren kin jinin baki a Afurka Ta Kudu ya kashe mutum 10 kana wasu da dama sun jikkata, sannan ya jefa kasar cikin tsoro da tabarbarewar harkokin kasuwanci da kuma yin illa ga dangantakar kasar da wasu kasashen Afurka
Kasar Afurka ta Kudu ta fara tantance barnar da tashin hankalin kin jinin bakin haure na wannan mako ya janyo, wanda a cewar hukumomi rikicin ya hallaka mutane goma kana wasu da dama sun jikata, ya kuma jefa kasar cikin tsoro da tabarbarewar harkokin kasuwanci haka zalika ya kuma yi illa ga dangantakar kasar da wasu kasashen Afrika
A wani jawabi da ya yi ta telbiji a jiya Alhamis, shugaba Cyril Ramaphosa, ya yi Allah wadai da hare haren da aka fara a ranar Lahadi, wanda masu manyan motoci da masu tunanin bakin haure sun kwace musu ayyuka a kasarsu su ka shirya
Sai dai an kai hari a kan daidaikun mutane kana an lalata gidaje da wuraren kasuwanci
Ramaphosa ya ce mutane biyu daga mutane goma da suka mutu ‘yan kasar waje ne, koda yake bai fadi kasarsu ba
Ya kuma ce an kama mutane 423 a lardin Gauteng da ke arewa maso gabashin kasar, yankin da Johannesburg da babban birnin kasar Pretoria suke


Dubi ra’ayoyi
Kungiyar WANEP ta Jamhuriyar Nijar da hadin gwiwar wata kungiyar DRC ta kasar Denmark sun kaddamar da wani shirin wayar da kan jama’a a game da mahimancin gudunmowar mata wajen samar da tsaro a yankin Sahel
Kimanin watanni 18 za a shafe ana horar da rukunin farko na wasu mata 21 da suka fito daga kasashen Jamhuriyar Nijar, Mali da Burkina Faso akan batutuwan da suka shafi sha’anin tsaro, a ci gaba da neman hanyoyin murkushe matsalar tsaron da ta addabi yankin Sahel, mafarin wannan aiki na hadin gwiwar kungiyar WANEP ta Jamhuriyar Nijar da kungiyar DRC ta kasar Denmark, inji shugabar wannan tafiya, Rahamatou Diarra
Matan da ke rike da manyan mukaman siyasa ko na sha’anin tsaro na da rawar takawa wajen cimma burin da aka sa gaba a karkashin wannan shiri
A ra’ayin, Fatima Sahabi, wata mai fafitikar kare hakkin mata shigar da mata a al’amuran samar da tsaro zai matukar taimaka a kawo karshen aika aikar ‘yan bindiga da ‘yan ta’adda
Daga bisani rukunin farko na matan da suka samu wannan horo za su koyar da makamantan dubarun da suka lakanta ga ‘yan uwansu mata na yankunan karkara
Saurari cikakken rahoton Souley Moumouni Barma daga Yamai:

Dubi ra’ayoyi
Tsawon makonni biyu kenan da kasar Nigeriya ta rufe iyakarta da Nijar, ba tare da tayi bayanin dalilan yin hakan ba
Sanin kowa ne huldar kasuwanci tana da karfi tsakanin kasashen Najeriya da Nijar, domin mafi yawan 'yan kasuwan Nijar na harkar kasuwancin su a Najeriya
Wannan rufe iyaka, ya sa 'yan kasuwa da jama'ar gari kokawa, domin sanya su cikin halin takura da yayi
Kayan masarufi sun kara kudi, kasuwar ta tsaya cak

Magidanta sun bayyana a cewa suna ji a jikin su domin wannan al'amari ya sa su cikin kunci, yayin da kayan cefane suka yi muguwar tsada
Wata 'yar kasuwa mai zuwa Kano tace rabin kasuwancita ya tsaya tun lokacin da aka rufe iyakar, domin yanzu azaune take
Wannan al'amari ya dagula lissafi ganin yadda komai ya
tsaya a harkar kasuwa, da wasu harakokin rayuwa
Ga cikakken rahoton daga wakiliyar Muryar Amurka Tamar Abari


Gwamnatin Najeriya ta yi kira ga 'yan kasarta da kada su kai harin ramuwar gayya ga kamfanonin kasar Afurka Ta Kudu da ke kasar
Dubi ra’ayoyi
Gwamnatin Najeriya ta yi kira ga 'yan kasarta da kada su kai harin ramuwar gayya ga kamfanonin kasar Afurka Ta Kudu da ke kasar
Yayin da tashe-tashen hankula masu nasaba da tsanar baki ke dada yaduwa a sassan Afirka Ta Kudu, jiya Laraba Najeriya ta yi kira ga ‘yan kasarta da su kauce ma duk wani mataki na ramuwar gayya, bayan da wasu manyan kamfanonin Afirka ta Kudun, akalla biyu, da ke Najeriyar, su ka dakatar da wasu daga cikin harkokinsu saboda hare-haren da aka kai masu
Ma’aikatar Yada Labaran Najeriya, jiya Laraba, ta fadi ta kafar twitter cewa, “gwamnatin tarayya na kira ga ‘yan Najeriya da kar su kai hari ma kamfanonin Afirka Ta Kudu da ke kasar, a matsayin ramuwar gayyar hare-haren tsana da ake kaiwa kan ‘yan Najeriya a Afurka Ta Kudu
”
Babban kantin nan na ‘yan Afirka Ta Kudu mai suna Shoprite Holdings, ya ce ala tilas ya rufe wasu daga cikin rassan kantin a Afirka Ta Kudun da Najeriya da kuma Zambia bayan hare-haren da aka kai masu, a cewar kafar labarai ta Reuters a jiya Laraba
Haka zalika, babban kamfanin sadarwar nan na MTN mallakin ‘yan Afirka Ta Kudun, shi ma ya rufe ofisoshinsa da dama a biranen Najeriya, bayan da aka yi ta kai masu hare-hare

Dubi ra’ayoyi
Shugaban Afirka ta Kudu, ya yi Allah wadai da hare-haren da aka kai akan ‘yan kasashen waje da wuraren harkokin kasuwancinsu a sassan biranen Johannesburg da Pretoria, ya na mai cewa ba za su lamunta da lamarin ba
“Sam kasarmu ba ta goyon bayan nuna kyama ga wani,“ in ji Shugaba Cyril Ramaphosa, a wani sakon bidiyo da aka wallafa a shafin Twitter, yana mai cewa, “ba za mu amince a rika kai hari akan jama’ar wasu kasashen Afirka ba
”
Ya kara da cewa, “ba hujja ba ce ga mutanensu su rika kai hari akan wasu mutane da wuraren kasuwancinsu, don su na zargin ‘yan wasu kasashe sun mamaye ayyukan yi a kasar
Darren Taylor, wakilin Muryar Amurka a birnin na Johannaburg, ya ce bisa abin da ya lura da shi, da kuma duk kwararrun da ya zanta da su, bai yarda cewa ‘yan kasashen waje sun mamaye ayyukan a Afirka ta Kudu ba, hasali ma, su ne suke samar da ayyukan yi ga kasar
An dai kwashe kwanaki uku kenan, wasu ‘yan Afirka ta Kudu su na kai hari akan ‘yan kasashen waje da suka fito daga Najeriya, Ghana da sauran kasashen nahiyar Afirka, saboda a cewarsu sun yi babakere a harkokin kasuwancin kasar
Dubi ra’ayoyi
Gwamnatin jamhuriyar Nijer ta bayyana cewa ambaliyar ruwa ta haddasa rugujewar dubban gidaje yayin da mutane da dama su ka hallaka a kasar sakamakon ruwan sama da aka tafka kamar da bakin kwarya a watan Augustan da ya gabata
A taron manema labaran da ya kira ministan Ayyukan Jinkai Alhaji Lawan Magaji ya bayyana cewa ruwan sama ya haddasa barna a dukkan jihohin kasar ta Nijer, koda yake a bana matsalar na da sauki idan aka kwatanta da halin da ake ciki bara warhaka
Rashin mutunta ka’idar gini da nuna halin ko in kula a kan batun mutunta hakkin makwabtaka na daga cikin manyan dalilan da suka janyo wannan barna
Alhaji Lawan Magaji ya bada alkaluman asarar da ambaliyar ruwan sama ta janyo, ciki har da mutane 42 da suka rasa rayukansu
Tuni dai gwamnatin ta fara tallafa wa wadanda wannan bala’i ya afka wa da dan abin masarufi inji ministan
Ya ce an rigada an fara bada gudunmuwar kayan abinci da tabarmi da sauran kayan taimako ga mutane dubu saba’in da ambaliyar ta shafa
Kawo yanzu kashi talatin cikin dari na tallafin da ake bukata ne ya shigo hannun hukumomi sanadiyyar jan kafar da ake fuskanta daga abokan hulda yayin da a yanzu haka kogin Isa ko Niger ke kara batsewar da ke barazana ga mazauna gabarsa, kuma Ma’aikatar Hasashen Yanayi ta yi gargadin cewa akwai yiyuwar samun saukar ruwan sama mai yawa a watan nan na Satumba
Daga birnin Yamai ga rahoton Souley Moumouni Barma:

Dubi ra’ayoyi
Bayan kwana biyu da gwamnatin Najeriya ta rufe iyakokin kasar da wasu kasashe makwafta, ‘yan Najeriya mazauna jamhuriyar Nijar sun koka akan abinda suka kira cikas
A fadan su, wannan mataki ya haddasawa harakokin kasuwancinsu, saboda rashin shigowar kayayyakin da suka yi oda daga gida, yayinda aka fara fuskantar hauhawar farashin ababen masarufi a kasuwanin kasar Nijar
Shigo da kaya kirar kamfanonin Najeriya domin sayar dasu a kasuwannin Nijar sana’a ce da wasu ‘yan Najeriya suka dogara da ita shekara da shekaru
Sai dai matakin rufe iyakoki da gwamnatin shugaba Buhari ta dauka a tsakiyar watan jiya, ya jefa irin wadanan ‘yan kasuwa cikin zullumi, sakamakon tsayarwar harakoki kamar yadda suka shaida wa wakilin Muryar Amurka lokacin da ya zagaya kasuwar
Girman matsalar da aka shiga a yau ya sa kungiyar ‘yan Najeriya mazauna Nijar kiran gwamnatin Muhammadu Buhari da ta dubi halin da wadanan ‘yan kasar ke ciki sanadiyar rufe iyakoki
Bayanai daga yankunan dake makwaftaka kut da kut da jihohin Arewacin Najeriya na nunin farashin ababen masarufi ya tashi sama, saboda haka jami’in kare hakkin jama’a Salissou Amadou na Sauvons Le Niger ke jan hankula don ganin an tausawaya talakka
Koda yake hukumomin Najeriya na alankata wannan mataki da yunkurin dakile barauniyar hanyar masu fasa kwabri, da masu safarar makamai da myagun kwayoyi, wata majiyar gwamnatin Nijar na cewa ba su yi zaton haka abin zai zo da tsauri ba
Ga cikakken rahoton daga wakilin Muryar Amurka Souley Moumouni Barma


Dubi ra’ayoyi
Sakatare-janar na Majalisar Dinkin Duniya, Antonio Guterres, ya yi kira ga wadanda su ka yi alkawarin taimakawa a yakin da ake yi da cutar Ebola da su cika alkawuransu
Guterres ya yi wanan kiran ne yayin da ya kai ziyara Congo don bayar da goyon bayansa ga yakin da ake yi da cutar
Ya gaya ma menama labarai a birnin Kinshasa jiya Litinin cewa Majalisar Dinki Duniya ta samu kashi 15% ne kadai na abin da ta ke bukata don yakar annobar Ebola a ragowar tsawon shekarar, kafin ya je wata ganawa da Shugaba, Felix Tshisekedi, na Jamhuriyar Dimokradiyyar Congo
Shugaban na Majalisar Dinkin Duniya ya ce duk ci gaba da jinkiri wajen samun kudi daga masu taimakawa zai zama kenan “mun gaza a yaki da Ebolar
”
A hukumance wani alkali a Sudan ya fara tuhumar tsohon shugaban Sudan Omar al-Bashir da laifukan rashawa da kuma mallakar kudaden kasashen waje ba bisa ka’ida ba
Dubi ra’ayoyi
A hukumance wani alkali a Sudan ya fara tuhumar tsohon shugaban Sudan Omar al-Bashir da laifukan rashawa da kuma mallakar kudaden kasashen waje ba bisa ka’ida ba
A yau Asabar, a wata kotu dake birnin Khartoum, Bashir ya fadi cewa ya karbi kudi dala miliyan 25 daga yariman masarautar Saudiyya mai jiran gado, wato Mohammed bin Salman, amma bai yi amfani da kudin don hidimominsa ba, a cewar kamfanin dillancin labaran Reuters
Nan take dai babu cikakken bayani akan yadda Bashir ya kashe kudaden
Kotun manyan laifuka ta duniya da ake kira ICC a takaice na tuhumar tsohon shugaban dan shekaru 75 da haihuwa da laifuffukan yaki, da na keta hakkokin bil’adama da kuma kisan kare dangi saboda matakan da ya dauka a lokaci yakin yankin Darfur dake Sudan wanda aka dade ana yi
Haka kuma a watan Mayun da ya gabata aka fara tuhumar Bashir da laifin zuga, da kuma taka rawa a kisan wasu masu zanga-zanga da suka caccaki gwamnatinsa
Hukumar ta kuma ce adadin mutanen da aka tabbatar sun kamu da cutar da wadanda ake tunanin suna dauke da ita, ya haura mutum 3,000
Hukumar ta kuma ce adadin mutanen da aka tabbatar sun kamu da cutar da wadanda ake tunanin suna dauke da ita, ya haura mutum 3,000
Kasar Uganda ta mayar da wasu mutane biyar ‘yan asalin Congo zuwa kasarsu
Ana fargabar mutanen sun yi cudanya da wata yarinya mai shekaru tara da ta rasu sanadiyyar cutar Ebola a Gundumar da ake kira Kasase da ke yammcin kasar ta Uganda
A ranar Laraba, yarinyar wacce ita ma ‘yar asalin kasar Congo ce, ta yi tafiya da mahaifiyarta daga yankin Goma, suka shiga kasar ta Uganda ta kan iyakar Mponwe domin neman magani
Daga karshe an kebe ta, aka kuma mayar da ita wani asibiti da ke kusa da yankin domin a yi mata magani, inda wani gwajin da aka yi mata ya nuna lallai cewa tana dauke da kwayar cutar ta Ebola
“Abin takaici, yarinyar ta riga mu gidan gaskiya da safiyar jiya Juma’a, kuma bisa bukatar da mahaifinta ya mika, ana shirin mika gawarta domin a mayar da ita Jamhuriyar Dimokradiyyar Congo domin a yi mata jana’izar
” In ji Dr
Joyce Moriku Kaducu, karamar ministar lafiya a kasar ta Uganda
Adadin Wadanda Suka Kamu Da Cutar Ya Haura 3,000
A halin da ake ciki kuma a kasar ta Jamhuriyar Dimkoradiyyar Congo, adadin mutanen da suka mutu sanadiyyar cutar ta Ebola ya kai mutum 2,000, a cewar hukumar lafiya ta duniya WHO
Hukumar ta kuma ce adadin mutanen da aka tabbatar sun kamu da cutar da wadanda ake tunanin suna dauke da ita, ya haura mutum 3,000
Ko da yake, cutar ta yadu zuwa wasu sabbin yankunan kasar ta Congo, hukumar ta WHO ta ce, har yanzu adadin mutanen da ke kamuwa da ita cikin mako guda na nan a 77 kamar yadda yake a baya cikin wata daya da rabi da ya gabata
Ita dai kwayar cutar Ebola, ta ci gaba da yaduwa, duk ko da cewa an rigakafin cutar, wacce ya zuwa yanzu an yi wa mutum dubu 200,000 allurarta a gabashin kasar ta Congo
Dubi ra’ayoyi
Gamayyar jam’iyun adawa na FRDDR ta fara yunkurin maka dan takarar jam’iyar PNDS Bazoum Mohamed mai mukamin ministan cikin gida a kotu saboda zarginsa da amfani da kadarori da ma’aikatan gwamnati
Suna zargin ya yi amfani da wadannan kaddarorin ne a yayin zagayen siyasar da ya gudanar a baya bayan nan a wasu jihohin kasar sai dai a bangaren masu mulki ana kallon wannan korafi tamkar irin na wanda ya fara ganin alamun shan kaye a zabe
Sanin irin rawar da ministan cikin gida ke takawa wajen shirya zabe, da gudanar da shi anan Nijar, ya sa shugabannin jam’iyun adawar kasar fara korafi game da zagayen da dan takarar jam’iyar PNDS mai mulki Bazoum Mohamed ya fara gudanarwa a sassan kasa
Dalilin da ya sa suka soma yunkurin shigar da kara a gaban kotu domin ta hukunta ministan cikin gidan dai dai da abinda kundin zabe ya yi tanadi, kamar yadda suka bayyana a sanarwa, da Malam Rabiou Gonda ya fassara
Domin kawar da dukkan wani tunani mai nasaba da dalilan bangarancin siyasa, kawancen na FRDDR ya kaddamar da rajistar sunayen ‘yan kasa dake fatan ganin an gurfanar da shugaban jam’iyar ta PNDS a gaban kotu
Da yake maida martani akan wannan batu sakataren kula da harakokin zabe a jam’iyar PNDS TARAYYA Alhaji Boubacar Sabo, yace ba su da fargaba game da wannan yunkuri
‘yan adawar sun kudiri aniyar gudanar da zanga zanga a ranar 7 ga watan Satumba mai shirin kamawa, da nufin takawa gwamnatin Nijar burki wace suke zargi da yin kaka gida a al’amuran tsare tsaren zabe, abinda suke ganin idan ba a kula ba, demokradiya za ta fuskanci mummunan koma baya a wannan kasa
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Wata kungiyar matasa a jamhuriyar Nijar, tare da hadin guiwar cibiyar raya al’adun Amurka, sun shirya wata mahawarar bainar jama’a da nufin fadakar da matasa illolin dake tattare da tsatsauran ra’ayin addini
Kungiyar matasa da suka samu guarben karatu kyauta a kasar Amurka a karkashin tsarin da ake kira NIGER USA IVLP Alumni Association ce ta shirya wannan taro a matsayin riga kafin barazanar da matasa ke fuskanta daga tarkon kungiyoyin ta’addanci
Mahalartan mahawara sun yaba da wannan yunkuri da suke ganin zai ankarar da matasa su yi takatsantsan da dukkan wani tayin dake kama da na masu tayar da hankali
Ofishin jakadancin Amurka ne ya dauki dawainiyar wannan mahawara wacce za a ci gaba da yada makamantanta a sassan Nijar don karfafa zaman lafiya mai dorewa inji shugaban cibiyar raya al’adun Amurka Mr
John Dow
Ga cikakken rahoton wakilin Muryar Amurka Souley Moumouni Barma


Dubi ra’ayoyi
A Jamhuriyar Nijer mataimakan ‘yan majalisar dokokin kasa sun bayyana damuwa a game da yadda suka ce basu samun kulawar da ta dace daga ‘yan majalisar, duk da cewa da gudunmuwarsu ne aka ci zaben da ya bada daman shiga zauren majalisa saboda haka suke ganin lokaci ya yi da za a sake lalawa
Kundin tsarin mulkin Nijer da kundin zaben kasar sun bayyana mataimakan ‘yan majalisa wato “suppleant” da Faransanci, a matsayin wakilai masu jiran gado, sai dai bayan shekaru kusan talatin na demokradiyar kasar, bayanai na nuna har yanzu ba a basu darajar da ke daidai da wannan matsayi kamar yadda suka koka a karshen wani taron da suka gudanar a birnin Yamai

Dokokin zaben Nijer sun tanadi cewa mataimakin dan majalisa wato “suppleant” shine ke maye gurbin dan majlisar yankin da ya fito idan aka yi katari ya gaza, ko dalilai masu nasaba da canjin wurin aiki ko kuma idan rai ya yi halinsa, sai dai alamu na nunin ‘yan siyasa na kokarin soke wannan mataki inji
Taron na tsawon wuni guda ya danka takardun shawarwarin da ya tsayar a hannun jami’an da suka wakilici gwamnati a wannan haduwa don ganin an hanzarta daukar matakan magance matsalolin sabbin zababbun wakilan al’umma da ake sa ran tantancewa a zaben ‘yan majalisa na watan Disamban 2020
Ga wakilin muryar Amurka a Yamai Souley Moumouni Barma da cikakken rahoton:

Amurka za ta yanke shawarar cire Khartoum daga cikin jerin kasashen da ke tallafawa ta'addanci
Dubi ra’ayoyi
Amurka za ta yanke shawarar cire Khartoum daga cikin jerin kasashen da ke tallafawa ta'addanci
A jiya Litinin, Amurka ta ce za ta sa ido sosai kan kudurin gwamnatin rikon kwarya ta kasar Sudan ga mutunta 'yancin bil adama da dimokiradiyya da kuma zaman lafiya kafin Amurkar ta yanke shawarar cire Khartoum daga cikin jerin kasashen da ke tallafawa ta'addanci
"Idan har duk bangarorin suna yin cikakken aiki, za mu hanzarta cikin sauri," in ji wani babban jami'in ma'aikatar harkokin wajen Amurka
An rantsar da sabon Firayim Minista a Sudan, Abdalla Hamdok, sanannen masanin tattalin arziki, wanda zai jagoranci gwamnatin rikon kwarya ta Sudan
Nadin nasa na zuwa ne watanni hudu bayan hambarar da tsohon shugaban kasar Omar al-Bashir, wanda ya kwashe kusan shekaru 30 yana mulkin
A karkashin yarjajjeniyar raba madafun iko, za a bai wa jam’iyyar DC ta su Tshisekedi mukamai 23, a yayin da kuma mukamai 42 za a bai wa mambobin jam’iyyar su tsohon Shugaban kasar, Joseph Kabila, ta CFC
Dubi ra’ayoyi
A karkashin yarjajjeniyar raba madafun iko, za a bai wa jam’iyyar DC ta su Tshisekedi mukamai 23, a yayin da kuma mukamai 42 za a bai wa mambobin jam’iyyar su tsohon Shugaban kasar, Joseph Kabila, ta CFC
Jamhuriyar Dimokradiyyar Congo ta ba da sanarwar kafa gwamnatin hadin gwiwa
Wannan sanarwar na zuwa ne watanni takwas bayan da Shugaba, Felix Tshisekedi, ya ci zaben Shugaban kasar, wanda aka jinkirta na lokaci mai tsawo
“A karshe dai an samu gwamnati,” abin da Firaminista, Sylvestre Ilunga Ilukamba, ya fada kenan jiya Litini
Ya kara da cewa, “Shugaban kasa ya rattaba hannu kan dokar, kuma kwanan nan za mu fara aiki
”
A karkashin yarjajjeniyar raba madafun iko, za a bai wa jam’iyyar DC ta su Tshisekedi mukamai 23, a yayin da kuma mukamai 42 za a bai wa mambobin jam’iyyar su tsohon Shugaban kasar, Joseph Kabila, ta CFC

Dubi ra’ayoyi
Jam’iyun hamayya a jamhuriyar Nijar sun aika wa kungiyar ECOWAS wasika domin ta tsoma baki a rikicin da ya ki karewa, tsakanin bangarorin siyasar kasar, game da tsare tsaren zabukan da ake saran gudanarwa a shekarar 2020 da 2021
Wanzar da dimokaradiya a kasashen Afirka ta yamma na daga cikin mahimman kudirorin da kungiyar CEDEAO ko ECOWAS ta zo da su a baya, sakamakon lura da cewa rashin gudanar da tsarkakekken zabe wani al’amari ne da ya haddasa rigingimu a kasashe masu yawa a yankin, dalili kenan da ‘yan adawa a jamhuriyar Nijar suka ja hankulan kungiyar ta zuba ido akan shirye shiryen zabubbukan masu zuwa, inji shugaban gamayyar jam’iyun Front Patriotique Ibrahim Yacouba
Wasikar ta ‘yan adawa ta isa ofishin ECOWAS na Abuja ne a lokacin da aka yi katari shugaban kasar Nijar Issouhou Mahamadou ne ke da shugabancin wannan kungiya
Shugabar mata a jam’iyar MPN KISHIN KASA Madame Sabo Hajiya Baraka ta jaddada cewa zasu ci gaba da gwagwarmayar ganin an shirya zaben dimkoradiya Nijar
Ga Cikakken Rahoto Daga Wakilin Muryar Amurka Souley Moumouni Barma


Dubi ra’ayoyi
Mako guda bayan da ta bankado wata ta’asar masu kauce ma hanyoyin biyan haraji, hukumar yaki da cin hanci a Jamhuriyar Nijar ta kara bude wa jama’a hanyoyin gabatar da korafi ko tona asirin dukkan wani yunkurin cin hanci a ci gaba da daukar tsauraran matakan murkushe wannan mummunar dabi’a
Bai wa jama’ar damar samun dukkan wasu bayanan da suke bukata kai tsaye game da yaki da cin hanci a Jamhuriyar Nijer ya sa hukumar yaki da cin hanci HALCIA bude shafin yanar gizo mai adireshin WWW
HALCIA
NE matakin dake zama wata hanyar nuna alamar gudanar da abubuwa a fili, inji mataimakin shugaban wannan hukuma, Alhaji Salissu Ubandoma
Samun bayanai daga jama’a akan wani abin da suke zargin gano alamun cin hanci wajen gudanar da shi wata babbar gudunmuwa ce da ake ganin za ta taimaka wajen rage kaifin cin hanci a wannan kasa, mafari kenan da hukumar ta HALCIA ta bude shafukan kafafen sada zumunta irinsu  facebook da tweeter da Youtube da dai sauransu, inji shugabanta mai shari’a Abdurrahman Ghousman
Shugaban kungiyar yaki da cin hanci ta ANLC reshen transparency a Nijer, Malan Maman Wada ya yaba da wannan yunkuri, koda yake a ra’ayinsa samar da layin waya ne ya fi dacewa da wannan bukata ganin yadda akasarin ‘yan Nijar ba su yi ilimin boko ba
A rahoton da ta fitar a makon jiya hukumar yaki da cin hanci ta sanar cewa ta fara samun nasarori a yakin da ta kaddamar, inda dubun wasu masu kewaye hanyoyin biyan haraji da kudaden awon kaya ta cika kamar yadda asirin ya tonu a wajen masu satar jarabawa da masu kamfanin damfara inji hukumar ta HALCIA
Wakilinmu a birnin Yamai Souley Moumouni Barma ya aiko mana karin bayani:

Adadin baya-bayan nan, ya nuna cewa mutum 2,934 ne suka kamu da cutar, inda 1,965 daga cikin wannan adadin, suka rasa rayukansu
Adadin baya-bayan nan, ya nuna cewa mutum 2,934 ne suka kamu da cutar, inda 1,965 daga cikin wannan adadin, suka rasa rayukansu
Hukumar lafiya ta Duniya WHO, ta ce cutar Ebola mai saurin kisa, na ci gaba da yaduwa a wasu sabbin yankuna da ke gabashin Jamhuriyar Dimokradiyyar Congo, yayin da adadin wadanda suka kamu da cutar ya doshi 3,000
Adadin baya-bayan nan, ya nuna cewa mutum 2,934 ne suka kamu da cutar, inda 1,965 daga cikin wannan adadin, suka rasa rayukansu
Babban Darekta a hukumar ta WHO, Michael Ryan, ya yi gargadin cewa, akwai yiwuwar cutar ta ci gaba da yaduwa, saboda wasu dalilai
“Zantukan da ake ta yamadidi da su cewa, ana amfani da allurar rigakafin cutar, wajen yada ta, da kuma karasa masu dauke da ita, da kungiyoyin da ke watsa bayanai marasa tushe ta kafofin sada zumunta, na kawo cikas a yakin da ake yi da cutar
”
Dubi ra’ayoyi
Yanzu haka muhawa ta barke a jamhuriyar Nijar bayan da dan takarar shugaban kasar a karkashin Jam'iyyar PNDS Tarayya ake zargin ya yi amfani da kayan gwamnatin wajan yin yakin neman zabe
A jamhuriyar Nijer zagayen da dan takarar jam’iyar PNDS Tarayya, Bazoum Mohamed, ya gudanar a wasu yankunan kasar ya janyo suka daga bangaren ‘yan adawa wadanda ke zargin jam’iyar mai mulki da soma yakin neman zabe, har ma shugabaninta na amfani da kadarorin gwamnati wajen neman yardar talakawa sabanin abubuwan da dokoki su ka yi tanadi
Wannan shine zagaye mafi girma da shugaban jam’iyar PNDS Tarayya ke gudanarwa a yankunan karkara tun bayan da aka tsayar da shi a matsayin dan takarar shugaban kasa na shekarar 2021 mai zuwa a watan maris din da ya gabata
Bayan yankunan Dosso da Tahoua tawagar ta Bazoum ta ziyarci yankin Zinder, la’akari da faruwar wasu abubuwan a yayin jerin gangamin da jam’iyar mai mulki ta gudanar ya sa ‘yan adawa zargin an taka doka
Garba Hambali Dauda shine sakataren jam’iyar adawa ta MPN Kishin kasa, yace kamfen ne ya je yi bawai yaje ganin yan kasa ba, kuma take taken da ake yi na nunu da cewa ba za’a yi adalci ba a binciken da ake yi
Sai dai Bazoum Mohamed na cewa akwai rashin fahimtar nauyin da ya rataya a wuyan dan siyasar da ke fatan samun karbuwa a wurin talakawa
Hotunan da aka yada a shafukan sada zumunta sun yi nuni da cewa dan takarar na PNDS Tarayya ya yi amfani da motarsa ta ministan cikin gida a yayin wannan zagaye to amma a cewarsa shi da kansa yasan cewa anan ya aikata ba dai dai ba
Ana su bangare ‘yan adawa na ganin ya kamata doka ta yi aikinta don kawo karshen aikata irin wannan mumunar dabi’a ta ‘yan siyasa anan gaba
Tsarin jadawalin da hukumar zabe ta fitar a karshen makon jiya na cewa a ranar 27 ga watan Disambar 2020 ne za a gudanar da zagayen farko na zaben shugaban kasa, a yadda jam’iyun siyasa ke gwagwarmayar neman yardar talakawa a yayin da ya rage sama da shekara 1 a halarci runfunan zabe, alamu na nuni da cewa za’a kece raini sosai a tsakanin ‘yan takarar da ke fatan dare kujerar shugabancin kasa
Saurari cikakken rahoton Souley Moumouni Barma daga Yamai:

Dubi ra’ayoyi
Kwararru na gargadin cewa mayar da hankalin da ake yi kan ko mene ne tushen wata kungiya mai tsattsauran ra’ayin addini, na gurgunta matakan da ake daukawa kan ‘yan tawayen a Mozambique da Janhuriyar Dimokaradiyyar Congo
Wasu kungiyoyin tawaye a yankunan na ikirarin alaka da kungiyar ISIS don su ruruta karfinsu, alhalin ko babu abin da ya hada su da ISIS, a cewar wasu kwararru a yankin
Wani harin da aka kai ranar 18 ga watan Afrilu kan wani sansanin soji daura da kan iyakar Congo da Uganda, ya yi sanadin mutuwar sojojin Congo da dama, baya ga wadanda su ka ji raunuka
Shi ne harin farko da aka alakanta da kungiyar Wilayat ta Yankin Tsakiyar Afurka
Dubi ra’ayoyi
Shahararran dan kasuwan nan na kasar Najeriya, Aliko Dangote, ya tallafawa
'yan gudun hijiran Najeriya dake zaune a jihar Maradi ta jamhuriyar Nijar, wadanda 'yan bindiga, da masu garkuwa, ko kuma mutane suka koro
Treloli goma sha shidda, cike da kayan abinci, da na masarufi wanda a
cewar Gwamnan jihar Maradi Zakari Umaru, ya tashi kimanin million dari
ukku na sefa
Ya kara da cewa, da ma akwai irin su PAM, da HCR, da Gwamnan Sokkoto, da NEMA ta Najeriya dake taimaka musu, kuma an yi musu rijiyoyi sannan ana basu magunguna
Yanzu haka dai babbar damuwar su, har ma da 'yan gudun hijiran, ingantaccen tsaro ya dawo domin su koma garuruwan su
Wannan shine dalilin da yasa Gwamna Zakari, ya rubuta wa hukumomin yankunan Najeriya wasiku domin su zauna, su samo mafita
Su ma bayan godiya 'yan gudun hijiran, sun bayanna wa wakiliyar Muryar Amurka Tamar Abari, fatan su na komawa cikin 'yan uwansu, da garuruwansu na ainahi
A saurari cikakken rahoton daga wakiliyar Muryar Amurka Tamar Abari





Dubi ra’ayoyi
Rangadin da dan takarar jam’iyar PNDS Tarayya, Bazoum Mohamed ya gudanar a wasu yankunan kasar, ya janyo wasu daga bangaren ‘yan adawa wadanda ke zargin jam’iyar mai mulki, da soma yakin zabe
Wannan shine zagaye mafi girma da shugaban jam’iyar PNDS Tarayya ke gudanarwa a yankunan karkara, tun tsayar da shi a matsayin dan takarar 2021 a watan Maris da ya gabata
Bayan yankunan Dosso da Tahoua, tawagar ta Bazoum Mohamed ta ziyarci yankin Zinder
La’akari da faruwar wasu abubuwa a yayin jerin gangamin da jam’iyar mai mulki ta gudanar, ya sa ‘yan adawa zargin an taka doka
Sai dai Bazoum Mohamed yace akwai rashin fahimtar nauyin da ya rataya a wuya, domin fatan samun karbuwa a wurin talakkawa
Hotunan da aka yada a shafikan sada zumunta, sun nuna cewa dan takarar na PNDS Tarayya ya yi amfani da motarsa ta Ministan cikin gida, a yayin wannan zagaye, to amma a cewarsa, ya san cewa anan ya aikata ba dai dai ba
Ana su bangare ‘yan adawa na ganin ya kamata doka ta yi aikinta don kawo karshen aikata irin wannan mummunar dabi’a ta ‘yan siyasa anan gaba
Tsarin jadawalin da hukumar zabe ta fitar a karshen makon jiya na cewa a ranar 27 ga watan Disamba 2020 ne za a gudanar da zagayen farko na zaben shugaban kasa

Ga cikakken rahoton daga wakilin Muryar Amurka Souley Moumouni Barma




Dubi ra’ayoyi
Hukumomi a kasar Ghana sun kara kaimi a yaki da cutar cizon sauro ko Maleriya, inda shirin yaki da cutar ke cigaba da samun tallafi da kuma kwarin gwiwar aiwatar da tsare tsare domin ganin an rage illar da cutar ke yiwa al’umma musamman kananan yara da mata masu juna biyu
Tun a shekarar 1897 da aka gano tare da fahimtar sababin cutar maleriya ake kokarin daukar matakan yaki da cutar, inda saura kiris da a a cikin shekarun 1950 an kawar da ita
Sai dai matakan da ake daukawa na yaki da cutar basu yi tasiri sosai ba saboda kasawar kudin da ake bukata don cigaba da yakin, lamarin da ya kawo mu ga wannan matsayin da muke a yau dangane da cutar ta maleriya
Wani rahoton Global Data Epidemologist ya kiyasta cewa kashi 70 a cikin dari na mutuwar yara kasa da shekaru biyar daga cutar ta maleriya ne
Cutar Maleriya na kassara tarin kasashen Afrika a kan kudi da ya kai dollar Amurka billiyan 12 a duk shekara
Hanya daya ta yakar cutar ta cizon sauro ita ce gwamnatoci a fadin duniya su samar da isasshen kudin tallafawa shirin yaki da cutar, da cigaba da ilimantarwa a kan kiwon lafiya tare da waye kan al’umma su fahimci yadda matsalar take
An soma kokarin yakar cutar maleriya a Ghana ne a cikin shekarun 1950 da zummar rage barnar da cutar ke yi
Shirin yaki da cutar maleriya na kasa ya amince sashin kiwon lafiya kadai ba zai iya magance maleriya ba, a don haka ana bukatar dabaru iri iri da suka hada da fesa maganin kashe kwari don kashe sauro, da bayar da rigakafin maleriya da kuma inganta tsarin magudanan ruwa
Daga birnin Accra ga Ridwan Abbas da karin bayani:
Dubi ra’ayoyi
A jamhuriyar Nijar ma’aikatan kamfanin sadarwar na Orange Nigar sun fara yajin aikin kwanaki biyu a yau Talata, da nufin tilastawa mutanen da suka sayi hannayen jarin kamfanin biyansu wasu hakkokinsu, da ribar da kamfanin na Orange ya samu a shekarar 2018
Da wani zaman dirshen din da suka gudanar a cibiyar Orange Nigar ne ma’aikatan kamfanin kasar Faransa suka fara wannan yajin aiki na kwanaki biyu, wanda a cewarsu mataki ne da ya biyo bayan lura da yadda shugaban kamfanin mai barin gado ke shirin fita daga Nijar, ba tare da an tantance yadda makomarsu za ta kasance ba a hannun wadanda suka karbi jarin kamfanin
Ma'aikantan kanfanin ta wani bangare suka ce ba za su yadda da dukkan wani yunkurin rage yawan ma’aikatan da sabbin shuwagabanin kamfanin na Orange suka sa gaba
Biliyan 52 na CFA ne ake tsammani cewa ya shiga aljihun Orange Nigar a matsayin ribar shekarar 2018, inji wasu ma’aikata
Saboda haka su ke ganin ya zama dole a basu kashin da doka ta yi tanadi dominsu
‘Yan jarida na cikin gida da waje sun kwankwasa kofar babban Daraktan kamfanin na Orange Nigar don jin matsayinsa akan kukan ma’aikatan, amma an ce babu damar ya yi magana a halin yanzu
Wannan shine karon farko da ma’aikatan Orange Nigar ke jingine aiki, tun bayan kafa kamfanin a shekarar 2008, al'amarin da halin yanzu ya fara shafar harkokin masu amfani da layin Orange Nijar, inji Alhaji Salissou Amadou na Kungiyar Sauvons Le Nijar
Wasu ‘yan Afirka ta tsakiya ne suka yi nasarar saye hannayen jarin kamfanin Orange Nijar
Ga cikakken rahoton daga wakilin Muryar Amurka Souley Moumouni Barma

An fara shari'ar cin hanci da rashawa ta tsohon shugaban kasar Sudan, Omar al-Bashir, a Khartoum, watanni hudu bayan sojoji sun hambarar da shi
Dubi ra’ayoyi
An fara shari'ar cin hanci da rashawa ta tsohon shugaban kasar Sudan, Omar al-Bashir, a Khartoum, watanni hudu bayan sojoji sun hambarar da shi
Ana tuhumar Bashir, wanda ya shugabanci Sudan na tsawon shekaru 30 da mallakar kudin kasashen waje ba bisa ka'ida ba da kuma karbar kyaututtukan ba bisa ka'ida ba
Lauyan Bashir ya fadawa Muryar Amurka cewa tsohon shugaban yana burin zai ci nasara akan laifin da ake zarginsa da aikatawa na cin hanci da rashawa
Lauyan yake cewa: "Wannan lamari ne na siyasa saboda mutane suna cewa shugaban ya saci kudin kasar kuma ya fita da shi daga Sudan
Abin da kafofin watsa labarai ke fada kenan amma mun fadi wani abu na daban a gaban kotu, kuma har zuwa yanzu babu abun da aka ambata a ciki
”
Kotun hukunta manyan laifuka ta duniya ta tuhumi tsohon shugaban da aikata laifukan yaki, laifukan cin zarafin bil adama da kisan kare dangi a lokacin yakin da aka kwashe shekaru ana yi a yankin Darfur na Sudan
Mazauna birnin Khartoum da dama na bakin ciki da jinkirin wannan shari’ar, Da dama daga cikinsu na cewa matakin da aka dauka bai wadatar ba, kuma an makara
Dubi ra’ayoyi
Mazauna birnin Khartoum da dama na bakin ciki da jinkirin wannan shari’ar, Da dama daga cikinsu na cewa matakin da aka dauka bai wadatar ba, kuma an makara
Tsohon Shugaban kasar Sudan, Omar al-Bashir, ya gurfana a gaban kotu don fuskantar tuhumce-tuhumce kan almundahana, watanni hudu bayan da sojoji suka hambarar da gwamnatinsa
Bashir, wanda ya mulki Sudan na tsawon shekaru 30, an tuhume shi da mallakar kudaden waje da kuma kabar kyaututtuka ba bisa ka’ida ba
Bisa ga bayanin wani jami’in bincike wanda ya yi bayani ma kotun, Bashir ya ce ya karbi tsabar miliyoyin daloli daga kasar Saudiyya
Mazauna birnin Khartoum da dama na bakin ciki da jinkirin wannan shari’ar, da dama daga cikinsu na cewa matakin da aka dauka bai wadatar ba, kuma an makara

Dubi ra’ayoyi
A jamhuriyar Nijar hukumomi da kungiyoyin kare hakkin bil adama sun shirya muhawarar bainar jama’a a karshen mako, domin tattauna matsalolin ‘yan ciranin Afirka a Libya, sakamakon lura da yadda batun ‘yancin dan adam ke kara tabarbarewa
Cinikin baki a matsayin bayi, ko jefa ‘yan cirani a kurkuku ba tare da wani kwakkwaran dalili ba, har ma da karkashe wadanda aka yi katarin karar kwana, na daga cikin matsalolin da ‘yan ciranin Afirka ke fuskanta a Libya, duk kuwa da cewa kasar ta rattaba hannu akan dukkan yarjeniyoyin mutunta hakkin dan adam
Dalili da kenan kungiyoyi masu zaman kansu irin su AEC suka shirya wannan mahawara, domin neman mafita

Rashin biyan ma’aikata ‘yan cirani hakkinsu wani abu ne da ya zama ruwan dare, kamar yadda wata ‘yar Najeriya ta bayyana wa wakilin Muryar Amurka
Inda ta ce ta je Libya neman kudi a shekarar 2014 amma sai da ta shafe watanni, sannan ubangidanta ya ce ba zai biya ta ba, saboda yana ganin ita ba 'yar kasar ba ce
Halin da ake ciki a kasar Libya wani abu ne da alamu ke nunin ya sha gaban jami’an diflomasiyar da kansu, inji wani dan Nijar Maman sani
Daraktan ma’aikatar hulda da jama’a a ofishin jakadancin Libya a Nijar Vissam Omran wanda ya halraci wannan mahawara, ya jaddada niyar isar da sako zuwa gaba, kuma a cewarsa hukumomin kasarsa za su yi wani abu akai, domin magance wannan matsala ta cin zarafin ‘yan Afrika
Hukumar kare hakkin dan adam ta kasar Nijar wato CNDH dake jagorancin wannan yunkuri na jami’an fafutika, ta sha alwashin tuntubar kungiyoyin kasa da kasa irinsu ECOWAS, da UEMOA da kuma AU domin duba hanyoyin da za a bullowa wannan al'amari
Kungiyar EU na daga cikin wadanda ake zargi da hannu a abubuwan dake faruwa da ‘yan Afirka a Libya, saboda haka aka gayyato wakilanta a wurin wannan mahawara
Ga cikakken rahoton daga wakilin Muaryar Amurka Souley Moumouni Barma



Cikin 'yan buki, harda duban dubatan mutane daga Atbara, wanda shi ne birni na farko da ya fara zanga-zangar neman hambarar da tsohon shugaban kasar Omar al Bashir
Dubi ra’ayoyi
Cikin 'yan buki, harda duban dubatan mutane daga Atbara, wanda shi ne birni na farko da ya fara zanga-zangar neman hambarar da tsohon shugaban kasar Omar al Bashir
Kwamitin Rundunar Sojin wucin gadi na Sudan da jam’iyyun adawa sun sanya hannu kan wata yarjejeniya a karshen mako bayan zanga-zangar da aka shafe watanni ana yi
Koda yake da yawa daga cikin masu zanga-zangar suna dan shakkar sasantawar da aka yi a yarjejeniyar, an yi ta bukukuwa a birnin bayan sa hanu a yarjejeniyar
Sa hannu kan yarjejeniyar siyasa ta Sudan a karshen mako ta hadu da kida, da raira-raire
A cewar wani 'dan Sudan "Ina matukar farin ciki - ba zan iya bayyana farin ciki na ba
Za a gina sabuwar Sudan
Hakika abu ne mai kyau
Rayuwarmu za ta canza
"
An wuni ana bukukuwa duk da ya ke sanya hannu bai dauki lokaci ba
Daga cikin wadanda suka halarci bikin akwai dubban mutane da suka yi tafiya kilomita 300 daga Atbara, wanda shi ne birni na farko da ya fara zanga-zangar neman hambarar da tsohon shugaban kasar Omar al Bashir
Dubi ra’ayoyi
Kimanin sojoji 850, ciki har da mata 12 ne a ka yaye a lokacin bukin da aka shirya a garin Ouallam dake yankin Tilabery bayan da suka kwashe watanni 2 da rabi suna daukar horo akan dubarun yaki da ta’addanci
Jakadan Amurka a Nijer, Eric P Whitaker ya ce wannan runduna na da nauyin tabbatar da tsaro a Mali musamman a yayin zaben ‘yan majalisar dokokin da kasar ke shirin gudanarwa a nan gaba, sannan za ta maida hankali wajen yaki da kungiyoyin ta’addancin da suka addabi arewacin kasar ta Mali
Ministan tsaron kasar Nijer, Alhaji Kalla Moutari, ya gargadi wadannan dakarun dake shirin wakiltar wannan kasa a rundunar tsaron Majalisar Dinkin Duniya da ake kira MINUSMA a Mali
"Kun sami dukkan wani shiri da zai baku damar gudanar da aiki a rundunar MINUSMA, inji Kalla Moutari
Ya kara da cewa da zarar kuka isa fagen fama kada ku manta cewa ku jakadun mu ne a Mali saboda haka ya zama wajibi a gareku ku gwada kwarewa da kishin zucci, da ladabi da biyayya, a takaice ku kasance abin koyi a kullum, koda yake ba shakka za ku bi sahun dakarun Nijer da suka gabace ku a wannan runduna ta MINUSMA
Wannan ita ce runduna ta 7 da jamhuriyar Nijer zata tura zuwa Mali tun bayan da kasar ta rattaba hannu akan yarjejeniyar kafa rundunar hadin guiwar MINUSMA a karkashin inuwar Majalisar Dinkin Duniya a shekarar 2013
Ga karin bayani a cikin sauti daga Souley Moumouni Barma

Hukumar samar da abinci ta duniya da ake kira WFP a takaice tayi gargadin cewa miliyoyin jama’a a kasar Burkina Faso na fuskantar abinda ta kira bukatar taimakon agajin gaggawa da ba a taba ganin irinsa ba, saboda yadda yunwa, da rashin zaman lafiya da kuma matsalar gudun hijira ke karuwa
Dubi ra’ayoyi
Hukumar samar da abinci ta duniya da ake kira WFP a takaice tayi gargadin cewa miliyoyin jama’a a kasar Burkina Faso na fuskantar abinda ta kira bukatar taimakon agajin gaggawa da ba a taba ganin irinsa ba, saboda yadda yunwa, da rashin zaman lafiya da kuma matsalar gudun hijira ke karuwa
Fadan da ake yi a Burkina Faso ya tsananta a cikin watanni 6 da suka gabata, abinda ya tada hankalin kasashen duniya
kungiyoyin ‘yan bindiga daban-daban na kara kai hare-hare, da yin kashe-kashe, da kuma satar jama’a
Majalisar Dinkin Duniya ta ce karuwar rikice-rikice, wasun su da bambance-bambancen addini da kabilanci suka haddasa, sun tilastawa mutane sama da dubu dari biyu da talatin da bakwai guduwa daga gidajen su
Rashin tsaro a kasar da kuma kaurar jama’a mai yawa, a cewar majalisar sun sa an rufe cibiyoyin kiwon lafiya da yawa da kuma dubban makarantu, lamarin da ya dakilewa yara kusan dubu dari uku da talatin hanyar samun ilimi
Bugu da kari, dubban jama’a na fuskantar matsanancin karancin abinci
Mai magana da yawun hukumar ta WFP, Harve Verhoosel, ya fadawa Muryar Amurka cewa yunwa na karuwa musamman tsakanin watannin Yuni da Satunba a lokacin da abincin da aka adana ya yi kasa sosai, kafin wata kakar
Gabanin a kai ga cimma wannan matsaya, an kwashe watanni ana jerin zanga zanga, wadanda suka faro tun daga watan Disambar bara, kan tsadar farashin man fetur
Gabanin a kai ga cimma wannan matsaya, an kwashe watanni ana jerin zanga zanga, wadanda suka faro tun daga watan Disambar bara, kan tsadar farashin man fetur
Majalisar Mulkin Soji da shugabannin masu zanga zanga a Sudan, sun rattaba hannu kan wata yarjejeniya mai cike da tarihi, wacce za ta ba da damar rarraba mukamai a gwamnatin wucin gadin da za a kafa a Khartoum, babban birnin kasar
Wannan matsaya da aka cimma, ta samar da gwaamnatin hadakar da ta hada da sojojin kasar da kuma fararen hula, wacce za ta tafiyar da ragamar mulkin kasar har na tsawon shekara uku, kafin a yi zaben da zai mika mulki ga farar hula
Gabanin a kai ga cimma wannan matsaya, an kwashe watanni ana jerin zanga zanga, wadanda suka faro tun daga watan Disambar bara, kan tsadar farashin man fetur
Daga bisani zanga zangar ta jirkice ta koma ta neman tsohon shugaban kasar, Omar Al Bashir ya sauka daga mukaminsa
Hakan ya sa dakarun kasar suka hambarar da gwamnatinsa watan Afrilu, amma duk da hakan, masu zanga zanga ba su janye boren da suke yi ba, inda suka rika kiran a yi sauye-sauye a fannin mulkin dimokradiyya kasar, bayan shekaru 30 da Al Bashir ya yi yana mulkarsu




Dubi ra’ayoyi
Soumana Mahamadou na jam’iyyar PJD HAKIKA, ya ce, rashin halartar ‘yan adawa a al’amuran tsare-tsaren wadanan zabubbuka ya fara damun wasu ‘yan siyasar
A Jamhuriyar Nijer shugabannin hukumar zabe ta CENI, sun gana da shuwagabannin jam’iyyun siyasar kasar, game da shirye-shiryen zabubbukan da ake saran gudanarwa a shekarar 2020 da 2021
Hakan na faruwa ne yayin da ‘yan adawa ke ci gaba da kauracewa ayyukan wannan hukuma da suke yi wa kallon maras cikakken halacci
Shugaban hukumar zabe ta CENI, mai shari’a Issaka Sounna, ya yi wa wakilan jam’iyyun siyasa bayani a dangane da tsare-tsaren babban zaben kasar ta Nijar, inda ya sanar cewa komai ya kankama game da batun rajistar sunayen mutanen da suka cancanci kada kuri’a, saboda haka za’a soma wannan aiki daga ranar 1 ga watan Oktoba
Malan Nafiou Wada shi ne kakakin wannan hukuma, ya ce sabanin yadda hukumar ta bayyana a can baya, cewa za’a soma zaben a ranar 1 ga watan November 2020, za’a gudanar da zaben kansiloli, sannan zaben ‘yan majalisar dokoki hade da na zagayen farko na zaben shugaban kasa, a ranar 27 ga watan December 2020, kafin a cike da zagaye na 2 na shugaban kasa a ranar 21 ga watan Fabrairun 2021
Soumana Mahamadou na jam’iyar PJD HAKIKA, ya ce, rashin halartar ‘yan adawa a al’amuran tsare-tsaren wadanan zabubbuka ya fara damun wasu ‘yan siyasar
Hukumar ta CENI ta gayyato kamfanin da aka bai wa kwangilar hada kundin rajista domin ya yi bayani akan halin da ake ciki game da wannan aiki
Ga rahoton Wakilin muryar Amurka a yamai, Souley Moumouni Barma

Dubi ra’ayoyi
A Jamhuriyar Nijar hukumar yaki da cin hanci ta kasar, wato HALCIA ta bayyana samun nasarori a binciken da ta kaddamar game da wasu aiyukan da ake zargin an tafka a fannin hada-hadar man fetur, da kuma a cikin hukumomin biyan haraji, ko na fitan kaya
Sai dai kungiyoyin fafitika sun nuna damuwa akan rashin hukunta wadanda aka kama da aikata laifin cin hanci a kasar
A taron manema labaran da ya kira a wannan juma’a, ne shugaban hukumar yaki da cin hanci, mai shari’a Abdourahaman Ghousman, ya sanar cewa daga farkon wannan shekara ta 2019, har zuwa yau an samu korafe korafen sama da 180 wadanda aka sani suka ta'allaka akan yunkurin maghudi wajen biyan haraji, ko na awon kaya, ko choge a yayin bayar da kwangilar aiyukan gwamnati da dai sauransu…
Kasuwancin man fetur na daga cikin fannonin da hukumar yaki da cin hanci tace ta gano almandahana a game da yadda ake gudanar da su a Nijar, kamar yadda mataimakin hukumar ta HALCIA, Alhaji Salissou Oubandoma yayi karin bayani akai
Tsarin samarda takardu da na awon motocin yan yawon shakatawa na daga cikin batutuwan da hukumar ta HALCIA ta gudanar da bincike akansu, inda a karshe ta bankado wani tsarin buga takardun jabu a wannan fannin
Rashin hukunta masu laifika na daga cikin matsalolin dake tabaibaye aiyukan yaki da cin hanci a Nijar, saboda haka jami’in fafitika Abdou Elhadji Idi ke ganin akwai bukatar gyara
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Magoya bayan jam’iyyar Moden Lumana ta ‘yan adawa sun bayyana damuwa game da abin da suka kira take-taken gwamnatin PNDS Tarayya, bayan da shugaban kasar Nijar Issouhou Mahamadou ya jaddada bukatar a dawo da Hama Amadou daga Jamhuriyar Benin
A hirarsu ta baya da wata mujallar kasar Faransa, shugaban kasar Nijar Issouhou Mahamadou ya ba da tabbacin cewa gwamnatinsa ta bukaci Najeriya, da Jamhuriyar Benin, da su dawo da jagoran ‘yan adawa Hama Amadou zuwa gida, inda wata kotu ta yanke masa hukunci daurin shekara 1 a kurkuku sakamakon samunsa da hannu a wata badakalar safarar jarirai
Wannan shi ne matakin da magoya bayansa irin su Mahamadou Maidouka ke kallonsa a matsayin wani yunkurin sharewa jam’iyyar PNDS mai mulki hanyar lashe zaben 2021
Sai dai shuwagabanin PNDS Tarayya sun nisanta kansu da halin da dan takarar na Moden Lumana ke ciki
Shekaru sama da 4 kenan Hama Amadou ke gudun hijira tsakanin kasashen Faransa, da Ghana, da Najeriya, da Jamhuriyar Benin, bayan da ya gudu daga Nijar a wani lokacin da ake gab da gurfanar da shi a gaban kotu
Sai dai har yanzu magoya bayansa na cewa farin jininsa na ci gaba da karuwa a wajensu, wanda kuma suke ganin shi ne mafarin bita-da-kullin da yake fuskanta daga masu mulki a cewar su
Badakalar safarar jarirai wani al’amari ne da aka shafe shekaru ana fafatawa akansa a kotuna, tun daga Nijar har zuwa kasashen waje
Yayin da hukumomi ke ganin bakin alkalami ya bushe, saboda yadda galibin wadanda ake zargi suka ba da kai ga hukuncin da ya hau kansu
Shi kuwa Hama Amadou da makusantansa na cewa kokuwa ba ta kare ba
A saurari cikakken rahoton wakilin Muryar Amurka Souley Moumouni Barma


Dubi ra’ayoyi
Jiya Talata aka sallami wata majinyaciya da danta a cibiyar jinyar masu fama da cutar Ebola da ke gabashin Congo, bayan sun shafe kwanaki 29 su na ta kokarin ceto rayukansu
“Ina jin dadi sosai kuma ‘dana lafiyarsa lau,” abin da Espaerance Nabintu ta fada kenan cikin murmushi ga wasu mutane da suka taru a wajen cibiyar domin murnar sallamarta kenan
Ta share hawaye daga kumatun ‘danta ‘dan shekara guda da haihuwa, Ebenezer Fataki, wanda yake kuka
Ta saka wata riga da aka yi rubutu cikin harshen Faransanci dake cewa “Na warke daga Ebola”
Nabintu da ‘danta duk sun warke daga cutar Ebola, cutar da ta kashe mijin Nabintu ‘yan makonni da suka gabata, a cewar likitoci

Dubi ra’ayoyi
Wannan karon a taron, sun maida hankali kan rawar da matasa Krista za su taka a ci gaban kasa, da kuma yadda za su kauce ma shiga kungiyoyin ta'addanci
Kungiyoyin matasan Krista a Jamhuriyar Nijar, sun gudanar da babban taronsu na shekara-shekara, taron da ke nazari kan abubuwan da suka shafi matasa
Wannan karon a taron, sun maida hankali kan rawar da matasa Krista za su taka a ci gaban kasa, da kuma yadda za su kauce wa shiga kungiyoyin ta'addanci
A bana, matasan sun kuma maida hankali kan yadda za su zama masu kishin kasa, da rawar da za su taka a gina kasa, tare da yadda za su kauce wa afkawa ta'addanci
A cewar Adamu Mai Daji, shugaban kungiyar matasan Krista a Nijar, sun dauki wannan mataki ne, tare da la'akkari da suka yi a halin da ake ciki, na yadda ake amfani da matasa a cikin kungiyoyin ta'addanci, ko tashin hankali na addini, ko siyasa
Hakan ne ya kawo, su wayar da kan matasa, game da illar hulda da wadannan kungiyoyi, ko maida kankanuwar magana ta koma fitina
Ya kuma yi kira ga matasan, da su zage dantse wajen sanin dokokin kasa, da aiki da su
Shi ma Reverand Kannai Garba na Maradi, ya ce gudunmawar su ta iyaye, ita ce su koyar da su, da fahimtar da matasan yadda za su yi mu'amala da sauran addinai
Ga cikakken rahoton daga wakiliyar Muryar Amurka Tamar Abari

Dubi ra’ayoyi
Rubu’i biyu na magungunan cutar Ebola da aka gwada a Janhuriyar Dimokaradiyyar Congo, sun yi matukar inganci ta yadda ma za a fara bai wa masu fama da cutar ta Ebola
Nasarar magungunan biyu, wadanda aka fi sani da REGN-EB3 da mAb-114, sun sa masu ilimin kimiyya sun yanke shawarar tsai da binciken da ake yi kansu, a maimakon haka su na son a maida hankali kan yadda za a fara amfani da su a Afirka, inda annobar cutar ta tsawon shekara guda ta lakume rayuka sama da 1,800
“Daga yanzu, ba za a kara cewa Ebola ba ta warkuwa ba,” abin da Jean-Jacques Muyembe, daraktan Cibiyar Binciken Cututtuka ta Kasar Congo, ya gaya ma jaridar The Guardian kenan
Ya kara da cewa, “Wannan cigaban da aka samu zai taimaka wajen ceto dubban rayuka
”

Dubi ra’ayoyi
Gwamnatin Trump ta yi shelar bullo da wani tsari jiya Litini, wanda zai hana bakin hauren da ke cikin kasar samun takardar zama dindindin ko ta zama dan kasa, muddun sun dogara ne ga taimakon gwamnati, irin na kiwon lafiya, da abinci ko kuma muhalli
Ken Cuccinelli, mukaddashin shugaban hukumar shigi da fici da kuma bayar da takardar shaidar zama dan kasa, ya yi shelar abin da ya kira, “Tsarin Hana Shigowa Amurka Don a Dogara ga Tallafin Gwamnati,” wanda, a ta bakinsa, “zai karfafa gwiwar masu niyyar shigowa, ko ci gaba da zama Amurka, su yi shirin tashi su nemi na kansu, su kuma zama masu dogaro da kai
”
Sabon tsarin zai fara aiki ne ranar 15 ga watan Oktoba na shekarar 2019
A karkashin tsarin, an fassara wanda ya zama nawaya ga gwamnati da wanda ya amfana da wani, ko wasu, tallafi na gwamnati na tsawon watanni sama da 12 a tsawon watanni 36
A karkashin wannan tsarin, za a kirga karbar tallafi sau biyu a wata guda a matsayin watanni biyu

Dubi ra’ayoyi
Jakadan Amurka a Jamhuriyar Nijar Eric P
Whitaker ya ziyarci ofishin kungiyar addinin Islama ta kasa, domin isar da sakon taya al’ummar Musulmi murnar zagayowar babbar salla, kokuma sallar layya wacce ake shagulgulanta a yanzu haka a kasashe da dama
Wannan shi ne karon farko da wani babban jami’in diflomasiyar Amurka a Nijar ke kai ziyara a ofishin kungiyar addinin Islama, da nufin isar da sakon al’ummar kasar ta Amurka, musamman a irin wannan lokaci na shagulgulan salla
Abin da ya kara gwada muhimancin mutunta addinin abokan zama a duk inda suke a duniya
Ambasada Eric P
Whitaker, ya bayyana cewa da sunan gwamnatin Amurka yake yi wa al’umar musulmin Nijar barka da sallah
Wannan wani lokaci ne na kara maida hankali ga ibada tare da yawaita addu’oi, sannan dama ce da ake taruwa wuri daya da iyalai, da aminai cikin yanayin zaman lafiya da kaunar juna
Kasar Amurka kasa ce da kowa ke da ‘yancin yin addinin da yake so
A Amurka, akwai akalla Musulmai miliyan 3
5
Jakadan ya kara da cewa, sun yi amannar cewa, imani a addinance wani abu ne mai matukar muhimmanci a tsakanin al’umma
Mutane masu nutsuwa da karfin Imani na taka rawa sosai a sahun al’umma abinda yake iya taimakawa sosai wajen samarda zaman lafiya, da yafewa juna, da kuma adalci
Da yake karbar sakon al’ummar kasar Amurka, shugaban kungiyar addinin Islama, AIN ta kasa limamin babban masallacin Juma’a na birnin Yamai Sheik Jabri Oumarou Ismael, da sunan al’ummar musulmin Nijar, ya yaba da wannan yunkuri na gwamnatin Amurka
Kasar Amurka na daga cikin kasashen da ke kan gaba wajen tallafawa Jamhuriyar Nijar a yunkurin da kasar ta sa gaba wajen samar da zaman lafiya mai dorewa ta hanyar fadakar da shugabannin al’umma, da na addinai, da samar da aikin yi ga matasa
Ga cikakken rahoton wakilin Muryar Amurka Souley Moumouni Barma daga Yamai:

Dubi ra’ayoyi
Wasu kungiyoyin jinkai sun ceto karin wasu bakin haure a su 81 ruwan Lybia a jiya Lahadi, lamarin da ya kai adadin mutanen da aka cetosu daga teku tun ranar Juma’a zuwa 211
Kungiyar “Doctors without Borders” da hadin gwiwar kungiyar SOS Mediterranean sun yi aikin ceton ne da wani jin ruwa mai dauke da tutar kasarNorway mai suna Ocean Viking
Akasarin mutanen da aka ceto tsakanin kwanaki uku, ‘yan maza ne daga kasar Sudan, ciki har da mutane 81 da aka samo su a cikin wani karamin kwalekwalen roba
Ma’aikatan jirgin ruwan “Ocean Vinking” da suka shedi al’amarin sun ce mutanen da suke cikin kwalekwalen robar da ya sace, sun barke da murna a lokacin da su ka ga masu ceton
Tun da farko dama, gwamnatin da Majalisar Dinkin Duniya ta amince da ita, ta yi na’ama da wannan matsaya da aka cimma domin a samu a yi bubkuwan salla da za a fara a gobe Lahadi
Tun da farko dama, gwamnatin da Majalisar Dinkin Duniya ta amince da ita, ta yi na’ama da wannan matsaya da aka cimma domin a samu a yi bubkuwan salla da za a fara a gobe Lahadi
An cimma wata matsayar tsagaita wuta a fadan da ake yi a Tripoli babban birnin Libya, yayin da ake fara bukuwan sallar layya
Shugaban dakarun Libyan Natioanl Army Khalifa Haftar, ta amince da wannan yarejejeniya, wacce Majalisar Dinkin Duniya ta bukata a kulla a yau Asabar, kamar yadda mai mai magan da yawunsa, Ahmad Al Mesmari ya fada a wani taron manema labarai a Benghazi
Tun da farko dama, gwamnatin da Majalisar Dinkin Duniya ta amince da ita, ta yi na’ama da wannan matsaya da aka cimma domin a samu a yi bubkuwan salla da za a fara a gobe Lahadi
Tun dai daga watan Afrilu ake ta gwabza fadan neman karbe ikon birnin Tripoli tsakanin dakarun Haftar da na gwamnati, lamarin da ya yi sanadin mutuwar sama da mutum dubu, kamar yadda Hukumar Lafiya ta duniya WHO ta tabbatar
A kasashe masu tasowa, jama'a kan dunguma wajen diban mai a duk lokacin da motar dakon mai ta fadi
A kasashe masu tasowa, jama'a kan dunguma wajen diban mai a duk lokacin da motar dakon mai ta fadi
‘Yan sanda a Tanzania, sun ce akalla mutum 57 sun mutu, bayan da wata tankar mai ta fashe a garin da ake kira Morogoro a gabashin kasar
A cewar ‘yan sandan, mutanen sun kone ne kurmus, sannan wasu da dama sun samu raunuka
Wadanda suka shaida lamarin sun ce mutanen sun gamu da ajalinsu ne, a lokacin da suka je kwasar ganimar mai, bayan da tankar ta tintsire, sanadiyyar hatsarin da ta yi a yau Asabar
Shi dai garin Morogoro, ya kai nisan tafiyar kilomita 200 da Dar es Salaam, babban birnin kasar ta Tanzania
A kasashe masu tasowa, jama'a kan dunguma wajen diban mai a duk lokacin da motar dakon mai ta fadi


Dubi ra’ayoyi
A ranar Laraba da safe ne aka yi ta tada jijiyar wuya a zauren majalisar dokokin kasar Kenya bayan da wata ‘yar majalisa Zuleika Hassan ta shiga zauren majalisar da jinjirin wata biyar
Shigar ‘yar majalisar da danta zauren majalisar ya sa zaman majalisa ya tsaya cak, yayinda ‘yan majalisa da dama suka bukaci su fice daga majalisar
“Ranka ya dade kakakin majalisa, wani bako ya shigo wannan majalisar, kuma haka bata taba faruwa ba tun shekara ta dubu da dari tara da sittin da uku
Mai Girma Kakaki, wannan wulakanta majalisa ne, kuma ya kamata a tuhume ta da aikata ba daidai ba
Tilas ne mu kare mutuncin wannan majalisar
Mukaddashin kakakin majalisar Chirstopher Omulele ya yanke hukumci cewa, abinda ‘yar majalisar ta yi bai dace ba sabili da haka ya umarci gagarabadau na majalisar ya fitar da ita daga zauren
Duk ya yake tana son ta kula da jaririnta, wannan ba wurin da zata kula da shi bane, saboda haka na umarce ta da ta fice ba tare da bata lokaci ba ta dawo idan ta ajiye shi a wani wuri
A nata ra’ayi, Saida Ali wata ‘yar gwaggwarmayar kare hakkin bil’adama ta kasar Kenya tace abinda kakakin ya aikata ne ba daidai ba
Misali ke nan dake nuna cewa, wadansu suna gani bai kamata mata su shiga wadansu wurare ba, ko rike wadansu mukaman shugabanci, ko kuma suna gani wadansu cibiyoyin da ake tsaida shawarwari ba wurin shigar mata bane
Wannan babbar matsala ce a wurina, sabili da kuwa muna ci gaba da nuna cewa maza sune suke da iko muna kara basu damar rufewa mata baki
Da take hira da manema labarai bayanda aka fitar da ita daga zauren majalisar
Zuleika tace an bata zabi biyu ranar Laraba ko dai ta zo aiki da jaririn, ko kuma kada ta zo baki daya, ta kuma gwamnace kada taje aikin
A shekarar dubu biyu da goma sha bakwai, majalisar dokokin kasar Kenya ta amince da kudurin da ya bukaci ma’aikatu su samar da wuraren da mata masu shayarwa zasu iya kula da ‘ya’yansu
Sai dai kamfanoni kalilan ne kawai suka yi wannan tanadin
Ga dai fasarar wakiliyar Muryar Amurka Rael Ombuor daga birnin Nairobi:
Dubi ra’ayoyi
A jamhuriyar Nijar, jami’ai a ofishin Ministan sufuri sun fara yajin aikin kwanaki biyu yau alhamis, da nufin nunawa hukumomi rashin aminta da wasu kwangilolin da suke zargin an bayar cikin wani yanayi mai duhu
Kwangilar buga lasisin tuki da aka ba wani kamfanin kasar waje ba tare da fayyacewa ‘yan kasa zahirin abubuwan da wannan yarjejeniyar ta kunsa ba, ita ce ta harzuka wadannan ma’aikata a wani lokaci da ayyukan harhada takardun ababen hawa da na buga lambobin motoci suka koma hannun wani kamfanin kasar waje, mafarin wannan yajin aikin kenan na tsawon kwanaki biyu, inji sakataren yada labaran kungiyar SYNPAT Oumarou Moussa
Sai dai hukumomi na cewa babu kamshin gaskiya akan dukkan abubuwan da wadannan ma’aikatan ke korafi akansu
Diallo Amadou ISSIFI, shine daraktan ofishin ministan sufurin, yace sun shafe wunin shekaranjiya Talata su na tattaunawa kuma sun sami fahimtar juna akan koke-koke 11 daga cikin 12 da ma’aikatan suka gabatar
Abinda ba su fahimci juna akansa ba shine batun takardun yarjejeniyar da suka bukaci a basu, kuma wannan doka ba ta yarda a baiwa kowa takardar yarjejeniyar ba har sai an wallafa ta a ma’ajiyar takardun hukuma da ake kira journal official da turanci
Yanzu haka ana cikin sake duba wannan yarjejeniya domin yi mata gyaran fuskar da za ta yi daidai da bukatun ‘yan kasa
Saboda haka rashin fahimtar dake tsakanin gwamnati da ma’aikatan ba ta kai inda za a jingine aiki ba amma ko gobe a shirye muke a sake bude tattaunawar, a cewar Diallo
Wadannan jami’ai sun lashi takobin ci gaba da gwagwarmaya har sai hakarsu ta cimma ruwa saboda haka kungiyarsu ta fara hangen shiga wani yajin aikin a makon gobe muddin basu ji wata amsa mai gamsarwa ba

Dubi ra’ayoyi
Majalisar dinkin duniya tare da hadin guiwar Asusun tallafawa kananan yara UNICEF sun kebe satin farko na watan Augusta don wayar da kan mata masu goyo game da muhimmancin baiwa jariri nonon uwa tsantsa
Karkashin shirin, asibitin dake kula da mata masu ciki da yara, wato PMI ta Damagaram,yana tattara mata su yi hira da su tun kafin satin, kan yadda za su kula da lafiyar yaran su, musamman muhimmancin ba jarirai nono tsantsa a kalla tsawon watanni shida na farko
Haka kuma jami’an asibitin sukan dauki lokaci domin ziyarar mata da kuma fadakar da su a gidajen su
Jami’ai suna daukar sunayen matan da ke shayarwa suna kuma ziyartarsu a gidajensu da nufin tabbatar da aiwatar da wannan tsarin, da kuma ci gaba da kai jarirai awo
A cikin hirarta da Muryar Amurka, Madame Marie Albashir mai kula da sashen a hukumar kiwon lafiya ta jiha, ta ce bada nono tsantsa yana da muhimmanci bisa la'akari da mace-macen kananan yara, da ciwon nono, sankaran mama da na mahaifa
Ta kuma jadada cewa, yaron da aka bashi nonon zalla a watannin farko baya fama da gudawa da amai kamar sauran yara, haka kuma yakan fi sauran ilimi idan ya girma
Wasu matan da suke shayar da jariransu da nono tsantsa sun bayanawa muryar Amurka yaran suna cikin koshi lafiya walwala da kuzari
Saurari cikakken rahoton Tamar Abari daga Damagaram



Dubi ra’ayoyi
Alkalan shara’a a Jamhuriyar Nijar, sun bayyana damuwa, da yadda suka ce gwamnatin kasar ke take dokoki, da ka’idojin gudanar da mashara’antu
Wannan shi ne dalilin da kungiyar alkalan shari'ar ta ce ba za ta yadda da shi ba, saboda haka ta gargadi mahukunta su koma kan hanyar gaskiya, sai dai Ministan shari’ar kasar ya musanta wannan zargi
Nade-nade, da canje-canjen wuraren aikin da aka yi wa alkalan shari’a a lokacin taron majalisar koli mai kula da sha’anin shari’a, wato "Conseil Superieur de la Magistrature," na bayan nan da ya gudana a karkashin jagorancin shugaban kasar Nijar, na daga cikin dalilan da ke zama mafarin sabuwar takaddama tsakanin alkalan shari’a da gwamnati, kamar yadda kungiyar alkalai ta SAMAN ta bayyana a wata sanarwar da ta fitar
Da yake mayar da martani, Ministan shari’a Marou Amadou, ya ce babu kamshin gaskiya akan dukkan zarge-zargen alkalan
kungiyar alkalan shari’a ta SAMAN ta sanar da cewa za ta dauki matakan da suka dace muddin hukumomin kasar Nijar suka yi watsi da wadannan korafe-korafe na ‘ya'yanta
Ga cikakken rahoton daga wakilin Muryar Amurka Souley Moumouni Barma


Dubi ra’ayoyi
A Jamhuriyar Nijar yau wasu hafsoshin sojan kasashen yankin Tafkin Chadi da Jamhuriyar Benin tare da adin gwiwa da kwamandojin cibiyar tsaro ta AFRICOM, da na Faransa da Ingila na gudanar da taron kwanaki biyu
Ana gudanar da taron kwana biyu ne, da nufin karawa juna sani akan dubarun harhada bayanan sirri, a ci gaba da neman hanyoyin murkushe ayyukan kungiyar Boko Haram da ISIS a yankin Tafkin Chadi
Lura da mahimmancin bayanan sirri a yaki makamancin wanda kasashen na Tafkin Chadi ke kwabzawa, da kungiyoyin ta’addanci shekara da shekaru, ya sa cibiyar tsaro ta kasar Amurka a nafiyar Afirka, wato Africom shirya wannan taro
Manufar taron ita ce a karawa juna sani akan dubarun samar da bayanan sirri a wannan lokaci da bayanai ke fayyace babbar alakar da ke tsakanin Boko Haram da kungiyar ISIS
Mataimakin darekatan ofishin kula da horo a ma’aikatar tsaron Najeriya, Major Janar C
A Abraham, na daga cikin masu halartar wannan taro
Ya kuma bayyana matsayin kara karfafa hadin kan da ke tsakanin kasashen Tafkin Chadi da Jamhuriyar Benin da kasashe aminai masu yaki da ta’addanci
Taron wanda za a shafe kwanaki biyu ana gudanarwa, a wani bangare zai kasance wata damar kara lakantar dubarun amfani da jiragen saman da kasar Amurka ta bai wa wadanan kasashe, a matsayin wata ingantattar hanyar hango abokan gaba in ji Janaral N’Gare Adoum shugaban ma’aikatar samar da bayanan sirrin sojan kasar Chadi
Domin jin cikakken bayani, saurari rahoton da wakilinmu Souley Moumouni Barma ya aiko mana da Yamai


Dubi ra’ayoyi
Daruruwan mutane ne a kasar Kamaru suka yi zanga-zanga a babban birnin kasar, suna neman sanin inda aka kai fursinonin da aka sauyawa waje a makon da ya gabata, biyo bayan wani bore da ya barke a babban gidan yarin birnin Yaounde
Julius Berka dan shekaru talatin da biyu yana cikin wadanda suka yi jerin gwano a Yaounde jiya Litinin ana neman gwamnati ta bayyana inda aka kai fusunonin da suka bace
Yace abin da muke bukata kawai shine gwamnati ta gaya mana inda suke
Bamu da wani mugun nufi
Muna da ‘yancin sanin inda suke
An sauyawa fursunonin wurin zama ne bayan bore da aka yi a gidan yarin dake Kodengui ranar ishirin da biyu ga watan Yuli
‘Yan awaren yankin Kamaru da ake amfani da harshen turancin Ingilishi da ke tsare a gidan yarin, da ‘yan hamayya, sun kwace ikon gidan yarin domin nuna fushinsa kan irin cunkoso da rashin kyaun muhallin gidan yarin da kuma tsawon lokacin da ake dauka kafin a gabatar da wadanda aka kulle gaban kotu
Sama da mutane dubu shida ke kulle a gidan yarin da aka gina domin tsare mutane dari bakwai da hamsin
Gwamnati tace, an sakewa kimanin fursunoni dari biyu da hamsin wuri bayan boren
‘yan tawaye sun bada sanarwar ta hanyar sadarwar internet inda suka ba gwamnati wa’adin kwana biyar daga Laraba da ta gabata, ta gaya masu inda mutanen da aka tsare suke idan ba haka ba ta kuka da kanta
Jiya litinin suka ce an gaya masu cewa mutane tamanin da takwas daga yankin da ake amfani da turancin ingilishi da ake tsare da su suna tsare a wani gidan yari dake birnin Yaounde
Suka ce basu san inda sauran mutanen da ake tsare da su suke ba
Dubi ra’ayoyi
A Jamhuriyar Nijar babbar jam’iyar adawa ta Moden Lumana Afirka ta gudanar da taron ta na kasa a jiya Lahadi a birnin Yamai, a lokacin da wasu shugabanninta su kuma suka hallara a garin Dosso a jiyan don gudanar da makamancin wannan taro
Taron dai dalinin abin da ke kara fayyace girman barakar da ke tsakanin kusoshin jam’iyar, sakamakon rikicin shugabancin da ya barke a tsakaninsu, duk da cewa kowanne daga cikin bangarorin na jaddada goyon baya ga takarar Hama Amadou a zaben 2021
A zauren Palais du 29 Juillet da ke birnin Yamai ne a jiya Lahadi da daddare lokacin da magoya bayan jam’iyyar Moden Lumana ke fayyace mahimman shawarwarin da suka tsayar bayan tattaunawar wuni daya karon farko
A daya bangare wasu magoya bayan jam’iyyar ta adawa sun shirya makamancin wannan taro a jiyan a garin Dosso a karkashin jagorancin mutumin da kotu ta bayyana a matsayin halartaccen shugaban riko, wato Oumarou Noma, wanda a karshen taro ya bayyana matsayinsa game da halin da ake ciki a yau a Moden Lumana
A sakon bidiyon da ya aikawa mahalarta taron na Birnin Yamai, Hama Amadou da ke gudun hijira a Jamhuriyar Benin, ya gargadi bangarori da su yafewa juna domin ci gaban jam’iyyar
Sabanin yadda shugabanni ke ja-ni-in-jaka, magoya bayan jam’iyyar ta Lumana Afirka, sun yi na'am kan bukatar a hada kai don dora Hama Amadou akan kujerar shugabancin kasa a 2021
Yanzu dai kallo ya koma ma’aikatar cikin gida wacce dokokin Jamhuriyar Nijar suka dorawa alhakin tantance halaccin shawarwarin karshen taron jam’iyyun siyasa, ko da yake, doka ta ba da damar garzayawa kotu ga duk wanda ke ganin ba a yi masa adalci ba
A saurari cikakken rahoton wakilin Muryar Amurka Souley Moumouni Barma

Ana fatan, kwana guda bayan rattaba hannun, za a ayyana majalisar mulkin gwamnatin ta wucin gadi, wacce za ta tafiyar da ragamar mulkin kasar har na tsawon shekaru uku
Ana fatan, kwana guda bayan rattaba hannun, za a ayyana majalisar mulkin gwamnatin ta wucin gadi, wacce za ta tafiyar da ragamar mulkin kasar har na tsawon shekaru uku
A yau Lahadi, gwamnatin Mulkin Soji da gamayyar shugabannin masu zanga zanga a Sudan, sun kaddamar da wani shiri na raba mukamai a gwamnatin wucin gadi da za a kafa
A ranar 17 ga watan nan na Agusta, ake sa ran bangarorin biyu za su rattaba hannu kan kundin tsarin mulkin da zai ba da damar aiwatar da wannan hadaka
Ana fatan, kwana guda bayan rattaba hannun, za a ayyana majalisar mulkin gwamnatin ta wucin gadi, wacce za ta tafiyar da ragamar mulkin kasar har na tsawon shekaru uku
Sannan a ranar 20 ga watan nan, za a ayyana Firai Minista, daga bisani kuma sai a ayyana sunayen ministocin gwamnatin
Kasar ta Sudan ta shiga rudanin siyasa a ‘yan watannin nan, inda aka fara zanga zanga a watan Disambar bara, kan tsadar man fetur, lamarin da ya sa masu zanga zanga suka nemi sauyi, duk ko da cewa sojojin kasar sun kifar da gwamnatin tsohon shugaba Omar Al Bashir

Ana fatan bangarorin biyu za su ci gaba da aiki, kan yadda za a shata jadawalin wannan gamayya
Ana fatan bangarorin biyu za su ci gaba da aiki, kan yadda za a shata jadawalin wannan gamayya
Mai shiga tsakani a rikicin siyasar Sudan na kungiyar tarayyar Afirka, ya ce Majalisar Mulkin Sojin kasar da shugabannin masu zanga zanga, sun cimma wata matsaya ta kafa gwamntin wucin gadi da za ta kwashe shekaru uku tana mulki, kafin a yi zaben da zai samar da mulkin farar hula
Mai sulhu Mohammad Hassan Lebatt, wanda Kungiyar tarayyar Afirka ta nada, ya sanar da wannan matsaya, ba tare da ya fadada bayanansa ba
“Ina mai sanar da al’umar Sudan da Afirka da kuma kasashen duniya cewa, wakilan bangarorin biyu, sun amince da wannan yarjejeniya
” In ji Lebatt
Ana fatan bangarorin biyu za su ci gaba da aiki, kan yadda za a shata jadawalin wannan gamayya
Kamfanin dillancin labarai na Associated Press, ya ruwaito cewa a gobe Lahadi ake sa ran bangarorin sojin da na shugabannin masu zanga zangar za su rattaba hannu kan wannan yarjejeniya
Sudan dai ta kwashe watanni tana fama da rikicin siyasa inda aka yi ta zanga zanga, wacce ta faro tun daga watan Disambar bara, sanadiyar tsadar man fetur, lamarin da ya kai ga sojin kasar suka kifar da gwamnatin tsohon Shugaba Omar Al Bashir a ranar 11 ga watan Afrilun bana, wanda ya kwashe shekaru 30 yana shugabantar kasar



Dubi ra’ayoyi
Yau 3 ga watan Agusta, Jamhuriyyar Nijar take bikin cika shekaru 59 da samun ‘yancin kai daga turawan mulkin mallaka
Albarakcin zagayowar wannan rana, shugaban kasar Issouhou Mahamadou, ya yi jawabi ga al’ummar kasar, inda ya tabo wasu muhimman batutuwa
Matsalar tsaron da ta addabin yankin Sahel da ma Afirka ta yamma, su ne batutuwan da ke kan gaba a jawabin shugaba Issouhou na Nijar, kasar da turawan mulkin Faransa suka raina
A cewar shi, matsalar ta tsaro ta kai ga shallin da kasashen duniya za su karkatar da hankalinsu, saboda haka kasar Nijar za ta ci gaba da gwagwarmaya domin ganar da mambobin kwamitin sulhun Majalisar Dinkin Duniya cewa akwai bukatar tallafawa kasashen Sahel a yaki da ta’addanci
Ya kara da cewa, Nijar za ta ci gaba da jan hankula don ganin an bai wa rikicin Libya kulawar da ta dace, a ci gaba da neman hanyoyin murkushe tashin hankali da ake fama da shi a yankin tafkin Chad da yakin Sahel
Fannin diflomasiya na daga cikin fannonin da shugaba Issouhou ya ce, Jamhuriyar Nijar ta samu ci gaba sosai a ‘yan shekarun nan, misalin taron kungiyar tarayyar Afirka ta AU da ya gudana a watan jiya a birnin Yamai da shigarta sahun mambobin kwamitin sulhu na majalisar dinkin duniya, da kungiyar ECOWAS ke karkashin shugabancin Nijar, alamu ne da ke nunin kasar ta samu karbuwa a idon duniya
Sai dai jami’in fafutuka Abdou Elhadji Idi na kungiyar FSCN na cewa ‘yancin kan Nijar wani abu ne da ke rubuce a takardar amma babu shi a zahiri
Bunkasa ayyukan noma domin kawar da yunwa kafin shekarar 2021, da shirin bunkasa noma don samar da wadatar shinkafar cikin gida kafin 2023, na daga cikin ayyukan da shugaban kasar Nijar ya ce zai maida hankali akan su
A yau 3 ga watan Agusta shugaban ya jagoranci bikin dasa itace a jihar Tahoua, kamar yadda a sauran jihohi ake gudanar da ayyukan dashen itace da nufin yaki da kwararowar hamada
Ga cikakken rahoton Wakilin Muryar Amurka a Yamai Souley Moumouni:

Dubi ra’ayoyi
Barkewar cutar annobar Ebola, wadda ta fara shekara daya da ta gabata, yanzu haka ta kashe mutane sama da 1,800
Cibiyar Hana Yaduwar Cututtuka da Dakile su ta Amurka (CDC) ta ce ta aika wasu ma’aikatanta goma sha biyu zuwa wani birni na Jamhuriyar Dimokradiyyar Congo domin aiki kan cutar Ebola da ta abkawa yankin
Barkewar cutar annobar, wadda ta fara shekara daya da ta gabata, yanzu haka ta kashe mutane sama da 1,800
Cibiyar ta nuna cewa zata kara aikawa da karin wasu ma’aikata idan har tashin hanakalin da ake fama da shi na ‘yan bindiga a arewa maso gabashin yankin ya yi sauki
A yanzu dai ma’aikatan hukumar CDC sha biyu ne aka tura zuwa can birnin na Goma, wanda shine babban birnin da matafiya suke yada zango a cikinsa wanda kuma yake kusa da iyakar Congo da Rwanda
Hukumomin Birnin na Goma sun tabbatar da cewe mutum na 4 ya kamu da cutar ta Ebola

Dubi ra’ayoyi
A farkon watan nan na Augusta ne ake sa ran bayyana sakamako, kuma a kan ka’idar wannan zabe dukkan kungiyar kwadagon da ta gaza samun kashi 5 daga cikin 100 na kuri’un da aka kada, ta fadi warwas
A Jamhuriyar Nijar, ana ci gaba da dakon sakamakon zaben da aka gudanar a jiya Laraba 31 ga watan Yuli da nufin saka tsari akan maganar kare hakkin ma’aikata
Hakan tna faruwa ne bayan la’akari da yadda yawaitar kafuwar kungiyoyin kwadago a ‘yan shekarun nan ke haddasa cikas ga dukkan wani shirin sulhu a tsakanin gwamnatin kasar da shugabannin kungiyoyin kwadago, al'amarin da ke ragewa kasar mutunci a idon hukumar kwadago ta duniya
Ma’aikata 185
909 ne suka yi rajistar wannan zabe domin raba gardama a tsakanin kungiyoyin kwadago kimanin 12 da ake da su a wannan kasa
Gwamnatin Nijar ce ta shirya wannan zabe da nufin tantance kungiyoyin da za su tunkare ta da bukatun ma’aikata anan gaba, matakin da ake gani zai karawa kasar matsayi a idon hukumar kwadago ta duniya wato BIT, wadda ke fatan a samun hadin kai a tsakanin ma’aikata cikin kowane hali
A yanzu haka kungiyoyin kawadago sun dukufa ga tattara sakamakon da ke zuwa masu daga sassan kasar
Mataimakin sakataren kungiyar CDTN Malan Ibro Kane, ya ce akwai alamun haske a wannan shirin
Kungiyar USTN wacce ta yi dawainiyar kwadagon ma’aikata a zamanin da al’umar Nijar ke gwagwarmayar kawo karshen mulkin danniyar da kasar ke karkashinsa a 1990, na daga cikin kungiyoyin da suka fafata a wannan zabe da ke matsayin na farko da ake shirya makamancinsa a tarihin Nijar
A cewar magatakardanta, Mahaman Zaman Allah, suna da kwarin gwiwar samun kyaukyawan sakamako koda yake sun gano alamun murdiya
Sai dai ministan kwadago, Ben Omar Mohamed, ya bayyana cewa komai zai gudana cikin haske, saboda haka gwamnati za ta yi na’am da duk kungiyar da ta yi nasara a wannan zabe
Hukumar zabe ta CONEP ana ta bangare ta kafa sansanin musamman a ofishinta dake birnin Yamai, inda take tattara takardun sakamakon da ke shigo ta daga yankunan karkara, lokacin da wasun ke bayarda alkalumman ta hanyar waya
A farkon watan nan na Augusta ne ake sa ran bayyana sakamako, kuma a kan ka’idar wannan zabe dukkan kungiyar kwadagon da ta gaza samun kashi 5 daga cikin 100 na kuri’un da aka kada, ta fadi warwas
A saurari cikakken rahoton wakilin Muryar Amurka Souley Moumouni Barma


Oliver Nduhungirehe, karamin ministan Harkokin Waje na kasar Rwanda, ya fada a yau Alhamis cewa, gwamnatin kasar ta rufe iyakarta da ke wajen garin Gisenyi a arewa maso gabashin kasar
Dubi ra’ayoyi
Oliver Nduhungirehe, karamin ministan Harkokin Waje na kasar Rwanda, ya fada a yau Alhamis cewa, gwamnatin kasar ta rufe iyakarta da ke wajen garin Gisenyi a arewa maso gabashin kasar
Kasar Rwanda ta rufe iyakarta da Jamhuriyar Dimokradiyyar Congo yayin da Congon ke kokarin shawo kan matsalar barkewar cutar Ebola a baya-bayan nan
Wannan na zuwa ne bayan da aka sami rahoton mutum na uku da ya kamu da cutar a birnin Goma da ke bakin iyakar kasar
Oliver Nduhungirehe, karamin ministan Harkokin Waje na kasar Rwanda, ya fada a yau Alhamis cewa, gwamnatin kasar ta rufe iyakarta da ke wajen garin Gisenyi a arewa maso gabashin kasar, wato garin da ya hada iyaka da garin Goma
Akalla mutane sama da miliya ne ke zaune a garin Goma, kuma kullum dubbai kan tsallaka zuwa cikin Rwanda daga garin
Jami’an kiwon lafiya a kasar Congo sun tabbatar da cewa diyar wani mutum da ya mutu sakamakon cutar ta Ebola a farkon makon nan, ta na nuna alamun kamuwa da cutar
An dai gano cewa mutumin na dauke da cutar ce a ‘yan kwanaki, bayan isarsa garin Goma daga wani kauye a wani Lardi da ake kira Ituri a arewa maso gabashin kasar
Dubi ra’ayoyi
Yau shekaru 400 da isowar jirgin ruwa na farko Amurka dauke da bayi daga Afirka, Shugabar Majalisar Wakilan Amurka Nancy Pelosi, ta yi tir da abin da ta kira “matukar mugunta” ta bautar da dan adam a wani jawabin da ta yi jiya Laraba a Majalisar Dokokin Tarayyar Ghana
A cewar rahoton da Stacey Knott ta hada daga birnin Accra, bayan da Pelosi, wacce ita ce Shugabar Majalisar Wakilan Amurka ta farko mace, ta iso Ghana ranar Lahadi da tawagar wacce ta hada da ‘yan kungiyar majalisar dokokin tarayyar Amurka Bakaken Fata, da ita da sauran ‘yan Majalisar dokokin tarayyar Amurka sun ziyarci Elmina Castleand inda su ka dubi kofar bayin da ake ma lakabi da mashigar da ba a dawowa da ke ginin zangon bayi da ake kira Cape Coast Castle da Turance, inda duka biyun wuraren jibge bayi ne, gabanin jigilarsu daure da sarkoki a jirgin ruwa zuwa wasu kasashe
Pelosi, wacce ta zauna ganga da Mike Oquaye, Kakakin Majalisar Wakilian Ghana, ita ce shugabar Majalisar Amurka ta farko da ta yi da ta yi jawabi ga majalisar wakilan Ghana
Ta gaya ma ‘yan Majalisar Ghana cewa musabbabin ziyararta da tawagarta shi ne amsa cewa abin da ya faru a baya ya faru, tare kuma da hangen gaba
Ta ce "tawagarmu ta saduda da abubuwan da ta gani a wannan satin
A rukunin ginin Elmina, mun ga wurin dakunan bayi, inda aka yi ta gana azabar rashin imani ga dubban bayi
A rukunin ginin Cape Coast Castle, mun tsaya gaban mashigar da ba a dawowa, inda miliyoyin mutane su ka yi bankwana ta karshe da Afirka gabanin a yi jigilarsu zuwa rayuwar bauta
Zuwan mu nan ya yi matukar canza tunanin kowannenmu -kai, ko da ma ka taba zuwa nan
”
Fiye da mutane 2,500 suka kamu da cutar Ebola tun bayan barkewar cutar a watan Agusta 2018
Dubi ra’ayoyi
Fiye da mutane 2,500 suka kamu da cutar Ebola tun bayan barkewar cutar a watan Agusta 2018
Jami’ai a Jamhuriyar dimokaradiyar Congo, sun ce mutumin nan da aka tabbatar da shi ne na biyu da ya kamu da cutar Ebola a garin Goma ya mutu
A yau Laraba, aka fitar da wannan sanarwa, kwana guda bayan da aka gano mutum na farko da ya kamu da cutar
Mutum na farko da ya kamu cutar, ya yi tafiya zuwa garin Goma daga wani yanki na karkara da ke arewa maso gabashin Lardin da ake kira Ituri
Kwanaki kadan bayan isowarsa, aka gano yana dauke da cutar, an kuma sa shi karkashin kulawa a Cibiyar Kula da masu fama da cutar ta Ebola a Goma
Shi dai Goma, gari ne mai yawan mutane sama da miliyan daya, yana kuma karshen kasar ta Congo ne, wacce ta hada iyaka da kasar Rwanda, wacce a kullum, dubun dubatar mutane ke ketarawa cikinta a kafa
Dubi ra’ayoyi
A Jamhuriyar Nijar ana tai kai ruwa rana tun bayan da hukumomin sufuri suka umurci masu ababen hawa da su musanya lasisinsu da wani sabon fitowa, tare da biyan wasu makudan kudade ga kamfanin da aka bai wa kwangilar sabon lasisin
Dalilin wannan rikici shi ne, wasu ‘yan kasar sun nuna damuwa game da hanyoyin da aka bi wajen bayar da wannan kwangila ta dubban miliyoyin cfa
A ranar 18 ga watan Yulin da muke ciki ne Ministan suhurin Nijar Karidjo Mamadou ya bada sanarwar bullo da wani sabon lasisin tuki da aka kira na zamani
Saboda haka ya dibarwa masu ababen hawa wa’adin shekara 1 wato daga ranar 22 ga wata, su musanya tsohon lasisin ko kuma su huskanci hushin hukuma
Sai dai a taron manema labaran da suka kira, kungiyoyin direbobi sun yi watsi da wannan tsari
A yayin da darektoci ke kare manufofin Ministan suhuri, su kuwa ma’aikatan kwadago a ofishin Ministan na da tunanin da ya sha bamban, domin a cewarsu cikin yanayi mai cike da hazo aka bayar da kwangilar buga sabon lasisin kamar yadda sakataren yada labaran kungiyar SYNPAT Oumar Moussa ya bayyana
Ana bukatar mutum ya biya 19,200 na cfa ga duk mai fatan musanya lasisinsa don samun sabon lasisin na zamani, mai wa’adin shekaru 5
Amma a jiya Litinin an fidda sanarwa cewa farashi ya fado zuwa 14,000 na cfa, a bisa umurnin hukumomi
Ga cikakken rahoton wakilin Muryar Amurka Souley Moumouni Barma


Dubi ra’ayoyi
A wani mataki na kara inganta ma'aikatansu na jarida, ofishin jakadancin kasar Amurka da ke Nijar ya shiryawa 'yan jaridar gasa ta shirya rahoto kan muhimman batutuwa
Ofishin jakadancin Amurka da ke Jamhuriyar Nijar, ya ba da kyaututtuka ga wasu 'yan jarida shida da suka yi fice a gasar rubuce-rubuce da ta shirya
Wasu daga cikin 'yan jarida, su kimanin shida wadanda suka lashe gasar, sun hada rahoto kan matsalar matasa da ta'addanci, illar rubuce-rubuce a yanar gizo a wani bangaren, da zamantakewa tsakanin addinai mabanbanta, da muhimmancin noma tushen arziki, da dai sauran su
An ba da tukwici na million daya ga 'yan jarida uku, sauran ukun aka ba su jaka 400, hakan ne ya sa tawagar da ke kunshe da kungiyoyin matasa, da na mata 'yan jarida, su ma suka ba da gudumuwarsu, don kawo karshen irin kalubalen da ke damun 'yan jarida
An horar da 'yan jaridar ne kan yadda za su gudanar da aikinsu cikin tsanaki, da bin doka da yadda za su gamsar da al'umma, wanda kasar ta Amurka ta dauki nauyi
Ga cikakken rahoton wakiliyar Muryar Amurka Tamar Abari



Dubi ra’ayoyi
Shugabar majalisar wakilan Amurka, Nancy Pelosi da tawagarta sun isa Accra, babban birnin kasar Ghana domin halartar wani gagarumin bikin tunawa da fataucin bayi da aka yi shekaru 400 da suka wuce, wanda aka yi wa take da “Shekarar Komawa Gida”
Jakadiyar Amurka a Ghana Stephanie S
Sullivan, da kakakin majalisar dokokin Ghana Farfesa Mike Oquaye ne suka tarbi Pelosi da tawagarta a filin saukar jiragen sama na kasa da kasan a jihar Accra a jiya Lahadi
Wannan gagarumar tawaga za ta yi tattaunawa ta musamman da shugaba Nana Akufo-Addo, kuma Pelosi za ta gana da takwaran aikinta na Ghana
Da take yi wa manema labarai karin bayani a kan wannan ziyarar, ministan harkokin wajen Ghana kuma ‘yar majalisa mai wakiltan mazabar “Anyaa Sowutuom” Shirley Ayorkor Botchwey ta ce, wannan ziyara da Nancy Pelosi da babbar tawagarta mai mambobi 35 zuwa 40 za ta haska Ghana a idon duniya, kuma za ta karawa bikin "komawa gidan armashi," saboda zai janyo hankali a kan kasar Ghana
A kan wannan bikin "dawowa gida," Ghana tana sa ran ganin dubun dubatan mutane daga kasashen duniya masu alaka da nahiyar Afrika
Daga cikin wuraren da Pelosi za ta kai ziyara, akwai tashoshin jigilar bayi ta Cape Coast Castle, da ta Elmina Castle da yanzu suka zama gidajen tarihi
A Cape Coast Castle tawagar za ta je kofar da ake shigewa da bayi da aka yi wa lakabi kofar da ba a dawowa, wato "Door of No Return" a turance
Kafin wannan ziyara Pelosi ta ce za su kai wa shelkwatar sojojin Amurka a Afirka ziyara, inda za su ji daga jami’ai sannan su yaba musu
‘Yan Ghana da dama ne suka bayyana farin cikinsu da wannan ziyara da tawagar Amurka ta kai karkashin jagorancin shugabar majalisar wakilan Amurka Pelosi
Da yammacin yau Litinin za a shiryawa Pelosi da tawagarta liyafar ban girma a fadar shugaban kasar Ghana ta Jubilee House a jihar Accra

Dubi ra’ayoyi
Oumarou Noma ya kira wannan taron ne, don ya kara bayani kan rikicin shugabancin da ya kunno kai a tsakaninsa da wasu 'yan Moden Lumana da ke zarginsa da tawaye, ko da yake, a cewarsa ba shi da irin wannan manufa
A Jamhuriyar Nijar, wasu magoya bayan jam’iyyar Moden Lumana Afirka sun tarwatsa wani taron manema labarai, da shugaban rikon kwaryar jam’iyyar ta adawa Malan Oumarou Noma ya kira a karshen mako
Oumarou Noma ya kira wannan taron ne don ya kara bayani a kan ci gaban rikicin shugabancin da ya kunno kai a tsakaninsa da wasu 'yan Moden Lumana da ke zarginsa da tawaye, ko da yake, a cewarsa, ba shi da irin wannan manufa
A lokacin da shugaban rikon jam’iyyar ta Moden Lumana Oumarou Noma ke kokarin sanar da jama’a dalilan da suka sa ya maka mai gidansa Hama Amadou a kotu ne, sai wasu magoya bayan Moden Lumana suka afka cikin ofishin jam’iyyar inda suka tarwatsa taron manema labaran da ya kira
Tun a jajibirin faruwar wannan al’amari uwar jam’iyar ta Moden lumana a karshen taron da ta gudanar, ta ba da sanarwar korar Oumarou Noma daga sahun ‘ya'yanta, bayan da kotu ta ayyana shi a matsayin wanda ya cancanci ya ja ragamar babbar jam’iyar ta adawa

A washegarin hukuncin kotun, ‘yan sanda sun tarwatsa wani gagarumin taron da magoya bayan Hama Amadou suka kira a ofishin jam’iyar Moden Lumana ta hanyar amfani da barkonon tsohuwa, matakin da ya sa Noma Oumarou ya samu dalilin kiran taron manema labarai
A tabakin shi, ya ce ina jaddada maku cewa na sha fafutuka saboda Hama Amadou, a yanzu haka ina ci gaba da gwagwarmaya domin shi amma fa tare da mutunta doka domin ita dimokraddiya mulki ne da ke bukatar mutunta doka
Uwar jam’iyar Moden Lumana ta bayyana shirin gudanar da taron "congre" a ranar 4 ga watan Agusta a Yamai, don tabbatar da 'dan takararta na zaben 2021 a hukunce
Sai dai Oumarou Noma ya kira makamancin wannan taro a garin Dosso a rana daya na Yamai
Kafin nan shugaban riko da rakiyar jami’an tsaro ya kulle ofishin jam’iyar ta Moden Lumana a cikin daren asabar wayewar jiya lahdi
Ga cikakken rahoton wakilin Muryar Amurka Souley Moumouni Barma

Dubi ra’ayoyi
A yau Lahadi 28 ga watan Yuli, itace ranar Ciwon Hanta da ake kira Hepatitis a turance, da hukumar hafiya ta duniya ta ware, Hukumar tana kira ga kasashe da su saka hannun jari cikin wadatattun yanyoyin jinya, wadanda za su iya rage yawan kamuwa da cutar, domin kubutar da miliyoyin mutane
Cutar Hanta wato hepatitis rukunin B da C, kwayoyin cututtuka ne da ake yada su ta hanyar jini
Wadannan kwayoyin cuta guda biyu suna haifar da kansar hanta, sannan kuma wannan cuta ta kunshi kusan kashi 96 da ka iya kawo mutuwa
Hukumar ta ce cutar Hanta wato hepatitis, rukunin B da C na shafar kimanin mutane miliyan 325 a duniya, kuma tana kashe kusan mutane miliyan 1
4 a kowace shekara
Shugaban Hukumar bangaren hepatitis, Marc Bulterys, ya ce, cutar hepatitis ta zama cuta ta biyu a duniya da ta fi yawan kasahe mutane bayan cutar tarin fuka
Marc Bulterys, ya kara da cewa, "yawan masu mutuwa a sanadiyar cutar hepatitis, na karuwa a cikin shekaru 20 da suka gabata
Abin da ya fi muni, shine cutar hepatitis tana kashe mutune a cikin sauki
Daga cikin mutane miliyan 257 da muka kiyasta, suna rayuwa da kamuwa da cutar hepatitis rukunin B, kusan kashi daya cikin 10 ne aka gano, kuma kusan mutane miliyan 4
5 ne ke jinya
"
Bulterys, ya ce daga cikin mutane miliyan 71 da ke rayuwa suna dauke da cutar hepatitis rukunin C, mutum daya cikin biyar ne kawai suke kamuwa da cutar kuma miliyan 5 ke jinya
Binciken na hukumar ya gano cewa za a iya kawar da cutar hepatitis dake barazanar ga lafiyar jama'a a cikin kasashe 67, masu karamin karfi da kuma matsakaicin karfi zuwa 2030, kan farashin dala biliyan 6 a duk shekara, ko kuma kusan dala biliyan 60
Wadannan kasashe suna da kashi 75 na yawan mutanen duniya
Hukumar ta ce za a rage sabbin kamuwa da cututtukan hepatitis da kashi 90 cikin 100, kuma za’a iya rage yawan mutuwar da kashi 65
Lokacin da aka yi lissafi akan kowane mutum, Bulterys ya ce farashin magani yana da arha
Ya ce samar da magungunan na kwarai ne zai sa hakan yiwuwa
Sai ya kar da cewar, an dauki tsawon watanni uku ana yin maganin cutar hepatitis rukunin C a farashin $40 a Indiya, Pakistan da Eygpt, wadanda suka samar da nasu kwayoyin
Ya shaidawa Muryar Amurka cewa, sauran kasashen duniya masu talauci na iya sayan magungunan a kan farashin dala $89 a shirin Majalisar Dinkin Duniya, bangaran cikigaba wato U
N
Development Programme da Gavi, da kungiyar allurar rigakafi ta duniya; amma ya kara da cewa farashin ya kasance mai girma a kasashe masu arziki
Dubi ra’ayoyi
A jamhuriyar Nijar wata kotun birnin Yamai ta bai wa shugaban rikon kwaryar jam’iyyar Moden Lumana Oumarou Noma, gaskiya bayan da ya shigar da karar shugaban jam’iyyar ta kasa Hama Amadou
Oumarou Noma, dai ya zargi Hama Amadou ne da kwace masa hurumin shugabanci ba akan ka’ida ba
Sai dai magoya bayan babbar jam’iyar ta Adawa na cewa, wannan zai canza masu ra’ayi akan maganar takarar Hama Amadou a zaben 2021
A farkon makon nan da muke ciki ne shugaban jam’iyyar Moden Lumana Hama Amadou, dake hijira a birnin cotonou, ya aike da wasika zuwa ga mataimakan sa, don sanarda su cewa ya damka ragamar jami’iyyar a hannunsu
Sannan ya dakatar da shugaban rikon kwaryar jam’iyyar Oumarou Noma, daga mukaminsa, sai dai ya ce ba zai yi na'am da wannan mataki ba, mafari kenan daya garzaya kotu
Bayan sauraren bangarorin, dangane da wannan karar, alkali ya baiwa Hama Amadou rashin gaskiya, saboda a cewarsa sashe na 8 na kundin zabe, ya haramta masa daukan kowane irin mataki da sunan jam’iyya sakamakon hukuncin da ya hau kansa
Magoya bayan jam’iyyar ta Moden Lumana sun jaddada goyon baya ga jagoran na ‘yan Adawa Hama Amadou, saboda a cewarsu mutun ne mai akida
Wannan rikicin shugabanci na kara karfafa ne, a wannan lokacin da ya rage mako 1 a gudanar da taron jam’iyyar na kasa da zai tabbatar da sunan wanda zai tsaya mata a zaben shugaban kasa na 2021
Shugaban rikon kwarya na jam’iyyar Moden Lumana Oumarou Noma, yace lokacin magana bai yi ba
Da yammacin Juma’ar yau ne jiga-jigan jam’iyyar ta ‘yan Adawa ke gudanar da taro domin tattauna hanyoyin da zasu bi don dai-daita wannan lamarin
A saurari cikakken rahoton Souley Moumouni Barma
Dubi ra’ayoyi
A jamhuriyar Nijar 'yan sanda sun kama wani fasinja dan Najeriya, a mashigar birnin Yamai dauke da tarin bindigogi, da ya boye a cikin wata motar jigila
Yana cikin wata motar jigilar da ta dauko shi daga garin Gao na arewacin Mali
Nasarar wannan kamun dai, dalilin karin mutunta tsarin binciken da kungiyar ECOWAS ta bullo da shi a baya domin tunkarar matsalar tsaro
Kimanin bindigogi 19, wadanda suka hada da kirar sojoji 11, da pistol 7, da wata kirar china 1, aka gano a cikin wata motar jigila, kirar bus wacce ta fito daga garin Gao na arewacin Mali
Jami’an tsaro a tashar bincike ta kauyen Bangoula dake gab da mashigar birnin Yamai ne suka gano wadanan makaman da aka cusa a buhuhuwan masara, mallakar Igiebor Samson Oraseti, wani dan Najeriya mai shekaru 60 a duniya
A take aka wuce da shi zuwa ofishin ‘yan sandan unguwar Yantala dake gundumar Yamai ta 1, inda aka tsare shi
Shugaban hadakar kungiyoyin direbobi da masu aikin sufuri, da shugaban kungiyar Syncotaxi Gamatche Mahamadou, sun ce faruwar irin wannan al’amari da rashin mutunta tsarin bincike ne, dalilin da kasashen yammacin Afirka suka bullo da shi bada dadewaba da nufin magance matsalar tsaro
Motar dake dauke da wadanan makamai ta yi nasarar ratsa dukkan garuruwan dake kan hanyar da ta taso daga iyakar Mali, zuwa kewayen birnin Yamai, ratsawa ta jihar Tilabery
Abinda ke haddasa mahawara a game da tasirin dokar ta bacin, da gwamnatin Nijar ta kafawa wannan yanki, bayan barkewar ayyukan kungiyoyin ta’addanci
Tuni aka kaddamar da bincike akan wannan sabon al’amari mai nasaba da yanayin tabarbarewar tsaro, da ake da shi a arewacin Mali, yankin da ‘yan ta’adda, da ‘yan tawaye suka mamaye bayan bazuwar makaman da ake alakantawa da faduwar gwamnatin Gaddafi a Libya
Ga cikakken rahoton wakilin Muryar Amurka Souley Moumouni Barma

Dubi ra’ayoyi
Shugaban kasar Tunisia Beji Caid Essebsi, ya rasu yana da shekaru 92 da haihuwa
Ofishin shugaban kasar Tunisia ya ce gwarzon dan siyasar ya rasu yau Alhamis, bayan da aka kai shi wani asibitin sojan kasar a daren ranar Laraba
Dama an kwantar da shi asibiti a karshen watan da ya gabata, inda yake jinyar wani rashin lafiya mai tsanani
Essebsi, shi ne shugaban kasa na farko da aka zaba a kasar a karkashin gwamnatin demokradiyya, kuma shine magajin wanda yayi gwagwarmayar kafa kasar, Habib Bourguiba, wanda ya gina kasar ya kuma ilmantar da al’ummar kasar
Shi dai Essebsi, ya fara mulkin kasar ne a shekarar 2014, shekaru 3 bayan boren da aka yi a wasu kasashen larabawa wanda yayi sanadiyar hambarar da dadadden shugaban kasa, mai mulkin kama karya Zine El Abidine Ben Ali, ya kuma haddasa rikici a kasashen larabawa da yawa
Dubi ra’ayoyi
Yankin Sahel ya matukar dandana kuda a watannin da suka gabata sakamakon munanan hare-haren ta’addancin da ake fuskanta a kasashen Nijar, da Mali da kuma Burkina Faso, dalilin da ya sa wasu suka amince da canji kwamandan kasar Mauritania Janaral Hanane Ould Sidi
Shugabancin tafiyar da ragamar rundunar hadin gwiwa ta 5G Sahel, ya koma hannun Jamhuriyar Nijar
An nada mataimakin shugaban rundunar sojin Gen
Oumarou Namata Gazama ne domin ya canji dan kasar Mauritania Gen
Hanena Ould sidi wanda wa’adin shugabancinsa na watanni 12 ke kammala
Matakin da ya sa wasu ‘yan kasar Nijar ke ganin wannan canji, ya yi daidai, lura da cewa sabon kwamandan ya ba da gudunmowa sosai wajen karya karfin Boko Haram a yankin Diffa
Tsarin shugabancin karba-karbar da kasashe 5 mambobin G5 Sahel suka shimfida ne, ya bai wa Jamhuriyar Nijar damar karbar madafin wannan runduna mai yaki da ta’addanci a yankin Sahel
Hukumomin tsaro sun bayyana wa wakilin Muryar Amurka cewa Namata ya cancanci wannan matsayi saboda kwarewa akan aiki, sannan mutun ne mai la'akari da hakkokin bil adama
Yankin Sahel ya matukar dandana kuda a watannin da suka gabata sakamakon munanan hare-haren ta’addancin da ake fuskanta a kasashen Nijar, da Mali da kuma Burkina Faso, dalilin da ya sa wasu suka amince da canji kwamandan kasar Mauritania Janaral Hanane Ould Sidi
Mai shari'a akan sha’anin tsaro malami a jami’ar Yamai, Farfesa Issouhou Yahaya ya gargadi sabon kwamandan rundunar ta G5 Sahel ya ce akwai babban kalubale a gabansa
Janaral Oumarou ya yi karatun soja a kasashe irin su Faransa, China da kuma Najeriya, sannan a cikin gida ya rike manyan makaman soja a yankunan Yamai da Zinder, da Arewacin kasa, kafin a shekarar 2016 hukumomin Nijar suka dora masa nauyin jagorancin ayyukan tsaro a yankin Tafkin Chadi

A saurari cikakken rahoton wakilin Muryar Amurka Souley Moumouni Barma


Dubi ra’ayoyi
Hanyar da kasar Sudan za ta iya bi don kafa gwamnatin farar hula za ta zama mai tsawo da wahala, a cewar babban manzon Amurka a kasar, mako guda bayan da majalisar mulkin sojojin kasar da kungiyoyn ‘yan adawa suka cimma yarjejeniya da ta bayyana yadda za a gudanar da mulki cikin shekaru uku
Yarjejeniyar dai ta biyo bayan zanga-zangar siyasa da ta shafe watanni bakwai, ta kuma saukar da dadadden shugaban kasar Omar al-Bashir, kuma yawancin zaman tattaunawar ya hada da kusoshi a kasar da ke da arzikin mai
Amma akwai sauran ayyuka masu yawa da su ka rage a yi, a cewar Donald Booth, jakadan Amurka na musamman a Sudan
Tun lokacin da aka nada shi a matsayin makonni shida da suka gabata, Booth ya shirya zaman tattaunawa masu yawa a Khartoum da Brussel da kuma Addis Ababa, inda bangarori daban-daban ke kokarin bayyana damuwarsu da kuma yadda suke kallon sabuwar kasar Sudan zata kasance
A wani taro da aka gudanar ta kan waya a Brusels jiya Talata, Booth ya yi nuni ga wasu bangarorin da ya kamata a tattauna akansu
Dubi ra’ayoyi
Duk da cewa ba gwajin makaman kare dangi bane, ko gwajin Nukiliya aka yi ba, to amma shagalin da Koriya ta Arewa ta shirya na gabatarda wani sabon jirgin ruwanta
Mai tafiya karkashin teku, na nuna cewa kasar ta yi haramar ci gaba da kara matsin lamba akan Amurka, a dai-dai lokacinda ake fuskantar cikas wajen sake maida kasashen biyu akan teburin tattaunawa
A yau Talata ne tashar talabijin ta kasar Koriya ta Arewa ta nuna wasu hotunan shugaba Kim, na duba wani sabon jirgin karkashin ruwa, ya na kuma cewar bada jimawa ba wannan sabon jirgin yakin zai fara shawagi a tekun gabashin Koriyar
Koda yake bayanai basu fayyace irin makaman da jirgin ruwan ke dauke da su ba, ana kyautata zaton cewa mai yiyuwa ne ana iya dora mishi makaman nukiliya masu linzami
Dubi ra’ayoyi
A kalla mutane goma 17 suka mutu a wani bam da ya tashi a cikin mota a Mogadishu a jiya Litinin, a wani rahoto da ya tabbatar wa sashen Somali na Muryar Amurka
Daraktan babban sibiti na Magadishu, Dr Mohammed Yusuf, y ace an kai Karin wasu mutane 28 da suka ji raunuka asibiti
Fashewar ta auku ne a lokacin da dan kunar bakin waken da ake zargi ya ta da bam din a kofar shiga wani Otel da ke kusa da wata mahada da ake kira K-4 da ake yawan hada-hada a Magadishu
Shaidu sun fada wa sashen Muryar Amurka na Somali cewa an juya bayan motar ta kalli shingen duba ababen hawa na jami’an tsaro akan hanyar da za ta kai ga filin jirgin saman kasa da kasa na Aden Abdulle da ke babban birnin kasar
Mayakan Al-Shabab ne su ka dauki alhakin kai harin
Dubi ra’ayoyi
Hukumomin Kamaru sun ce mayakan ‘yan aware sun karbe ikon sama da makarantu 50 a yankin rainon Ingila, lamarin da ake ganin zai iya mayar da hannun agogo baya, a kokarin da gwamnati ke yi na farfado da harkar ilimi a yankin a watan Satumba
Jami’ai a kasar ta Kamaru sun ce mayakan suna amfani da makarantun ne a matsayin wajen buya daga dakarun kasar da kuma wajen horar da mambobinsu
Shugaban hukumar samar da ilimi a yankin, Wilfred Wambeng Ndong, ya ce wannan lamari yana ta masu da hankali sosai
“Muna da makarantu 48 da aka lalata, sannan akwai wasu 53 da mayakan na ‘yan aware suke zaune a cikinsu a yanzu haka
Dangane da abin da ya shafi malamai kuwa, ba mu da tabbacin inda sama da malamai dubu uku suke, domin ba sa zuwa makaranta
”
Ya kara da cewa, mai yiwuwa mafi aksarin malaman da suka bata, sun tsere zuwa yankin rainon Faransa ko kuma suna boye a cikin dazuka
Shugaban hukumar ta ilimin ya kuma ce, adadin daliban da ke zuwa makaranta a yankin na rainon Ingila ya ragu daga 422,000 a shekarar 2017, zuwa 5,500 a wannan shekarar da muke cikin, kuma hakan ya fi faruwa ne a garuruwa da ke da tsaro kamar Bamenda da Nkambe
Sai dai a wani martani da suka mayar ta kafar sada zumunta, ‘yan awaren, sun musanta zargin cewa sun mamaye makarantu, inda suka ce an tura su wuraren da ake tunanin sojoji za su kai mamaya ne
Cikin shekaru biyun da suka gabata, mayakan ‘yan awaren kan kai hare-hare a makarantu da dama, inda har sukan sace malamai da ‘yan makaranta
Sai dai Kwamandan dakarun gwamnati a arewa maso yammaci, Janaral Robbinson Agha, ya ce sojoji za su tabbatar duk makarantu suna da cikakken tsaro kafin nan da ranar 3 ga watan Satumba da za a koma wani sabon zangon karatu
Ya kara da cewa sojojin za su kashe duk wani dan tawaye da ya ki ajiye makami ya mika wuya
“An ba mu umurni daga sama na mu bi su har maboyarsu, ya zama dole mu kawo karshen wannan lamari, ba za mu lamunci mutane su rika fasa gada da kona makarantu ba
”
Gwamnatin Kamaru ta ce mayakan ‘yan awaren sun kona makarantu fiye da 130, yayin da ‘yan awaren su ma suke zargin dakarun da kona makarantun yayin da suke fatattakarsu daga inda suke boye
Ko da yake, sojojin sun musanta wannan zargi
Shi dai wannan tashin hankalin da ke faruwa a yankin rainon Ingilan a Arewa maso yammacin kasar ta Kamaru, ya faro ne tun a shekarar2016, a lokacin da malamai da lauyoyi suka yi zanga zanga kan yadda harshen Faransanci da masu magana da harshen suka mamaye harkokin kasar wacce ke amfani da harsuna biyu

Dubi ra’ayoyi
Wani harin da ake zargin dan kunar bakin ya kai a kofar shiga wani Otel da ke kusa da wata mahada da ake kira K-4 da ake yawan hadahada a Mogadishu ya hallaka mutum 17 tare da jikkata wasu da dama
Akalla mutum goma 17 suka mutu a tashin wani bam da aka dasa a cikin mota a Mogadishu a yau Litinin, kamar yadda wasu majiyoyi na asibiti suka tabbatarwa da Sashen Somali na Muryar Amurka
Daraktan babban asibiti na Mogadishu, Dr
Mohamed Yusuf, ya ce an kai karin wasu mutane 28 da suka ji raunuka asibiti
Fashewar ta auku ne a lokacin da dan kunar bakin waken da ake zargi ya ta da bom din a kofar shiga wani Otel da ke kusa da wata mahada da ake kira K-4 da ake yawan hadahada a Mogadishu
Wasu da lamarin ya faru a gabansu sun fadawa sashen Muryar Amurka na Somali cewa motar an juya bayan ta ta kalli shingen duba ababen hawa na jami’an tsaro akan hanyar da za ta kai ga filin jirgin saman kasa da kasa na Aden Abdulle da ke babban Birnin kasar
Sai dai kungiyar Al-shabab ta daukin alhakin kai wannan harin

Hukumar dai na so ne ta rika tallafawa mutum dubu 560 a kowanne wata, daga nan har zuwa cikin watan Oktoba, musamman ma a yankunan da guguwar ta yi barna
Hukumar dai na so ne ta rika tallafawa mutum dubu 560 a kowanne wata, daga nan har zuwa cikin watan Oktoba, musamman ma a yankunan da guguwar ta yi barna
Hakumar samar da abinci ta Majalisar Dinkin Duniya, ta yi gargadin cewa, ‘yan kasar Mozambique miliyan 1
9 da mahaukaciyar guguwa ta daidaita rayuwarsu a farkon shekarar nan, na iya fuskantar matsalar karancin abinci, muddin kasashen duniya ba su kawo daukin gaggawa ba
Daruruwa mutane ne dai suka mutu, sannan wasu dubbai suka rasa muhallansu bayan da guguwar Idai da ta Kenneth suka abkawa kasar ta Mozambique a watannin Maris da Afrilu
Barnar da guguwar ta yi, sun lalata ababan more rayuwa da kuma amfanin gonakin al’umar kasar
Kakakin hukumar samar da abincin ta Majalisar Dinkin Duniya, Herve Verhoosel ya ce jama’a da dama na iya shiga kangin yunwa
“Ana fargabar lokacin da za a shiga, zai zamanto mai matukar wahala, yayin da jama’ar da yawansu ya kusa miliyan biyu, aka yi hasashen za su tagayyara idan har ba a kai musu dauki ba
” Inji Verhoosel
Hukumar dai na so ne ta rika tallafawa mutum dubu 560 a kowanne wata, daga nan har zuwa cikin watan Oktoba, musamman ma a yankunan da guguwar ta yi barna


Dubi ra’ayoyi
Majalisar Dinkin Duniya (MDD) tace tsananin karancin abinci da ake fama da shi a Zimbabwe yanzu ya kai ga bukatar agajin gaggawa
Tace yawancin al’umman kasar basu samun abinci saboda yawan sauyin yanayi da ya janyo fari da kuma durkushewar tattalin arziki da kasar ke huskanta
Wata mace mai suna Plaxedes Chibura dake zaune a garin Epworth mai fama da tsananin talauci mai nesan tafiyar awa daya a mota daga kudu masu gabashin babban birnin kasar Harare, tace tana shan wahala matuka kafin ta samu abin da zata ciyar da jikokinta
hukumomin kai taimako na MDD da gwamnatin kasar sun ce Zimbabwe na buakatar kimanin dala miliyan 218 domin yakar yunwa da ta addabi kimanin mutane miliyan biyar da dubu dari biyar daga yanzu zuwa cikin watan Afrilun 2020
A don haka MDD tayi kira ga manoman kasar da zuba jari a cikin noman rani da gonar hatsi domin samar da isasshen abinci a cikin kasar
Dubi ra’ayoyi
Tsohon shugaban Afrika ta Kudu, Jacob Zuma, ya yanke shawarar daina ba da bahasi a gaban wani kwamitin bincike da ake yi a baina jama’a, wanda ke zargin shi da cin hanci a lokacin mulkinsa
Lauyoyin da suke kare Zuma, sun fada a yau Juma’a cewa, tambayoyin da ake yi wa Zuma ba su kamata ba kuma babu adalci a cikinsu
A wannan makon tsohon shugaban ya ba da bahasi a gaban wani kwamitin bincike da gwamnati ta kafa
Shugaban alkalan da ke binciken, Raymond Zondo, ya ce, ba hurumin kwamintin ba ne ya ayyana cewa wani na da laifi a wannan zama, sai dai aikin kwamitin ne ya gudanar da bincike kan wasu zarge-zarge da ake yi
Shi dai Zuma ya sha musanta cewa ya aikata ba daidai ba, inda ya kan ce, binciken da ake yi a kansa, bita-da-kullin siyasa ne da nufin a bata masa suna

Dubi ra’ayoyi
A karshen taron kwanaki biyu da suka gudanar a birnin Yamai na jamhuriyar Nijar, Gwamnonin jihohin tafkin Chadi sun bada sanarwar kafa wata gidauniya
Kafa wannan gidauniyar dai don tattara kudaden da za a yi amfani da su ne wajen farfado da harkoki a yankunan da rikicin Boko Haram ya afkawa
Wakilin gwamnan yankin Arewa mai nisa na kasar Cameroun ne ya gabatar da sanarwar karshen taron gwamnonin jihohin yankin tafkin Chadi, da ya gudana a ranakun Laraba 17 da Alhamis 18 ga watan Yuli a birnin Yamai
A ci gaba da neman hanyoyin da za a samu nasarar murkushe Boko Haram ne, ya sa gwamnonin suka kafa wata gidauniya mai suna FSR, domin tattara kudaden da ake bukata don share hawayen al’umomin jihohinsu, inji gwamnan Borno Farfesa Baba Gana Umara Zulum
Tuni wasu kasashen yammacin Duniya suka fara bada tasu gudunmawar kudade, wasu kuma suka yi alkawarin bayarwa a nan gaba, wanda hakan ya karawa jagororin wannan yanki kwarin gwiwa, kamar yadda sakataren gwamnatin jihar Yobe Baba Malan Wali ya shaida wa wakilin Muryar Amurka
Gwamnonin wadannan jihohi kimanin 8 sun jaddada aniyar ci gaba da tattaunawa a tsakaninsu, don yunkurin samar da ci gaban da ake fatan samarwa ga al’ummomin dake zaune a yankin tafkin Chadi, shi yasa kasar Cameroun ta amince ta karbi bakoncin irin wannan haduwa a shekara ta 2020
Gwamnan Diffa Mohamed Moudour ne aka zaba domin shugabancin kungiyar wadannan gwamnonin, kuma a cewar shugaban majalisar mashawartar karkara ta Diffa Mahirou Ligari, za a ga aiki da cikawa
Taron na birnin Yamai ya dau alwashin ganin sarakunan gargajiya, shugabannin addinai, kungiyoyin fararen hula, da na mata, matasa na da rawar takawa a wannan yunkuri
Saboda haka aka yanke shawarar basu cikakken matsayi wajen dukkan shawarwarin da aka tsayar a lokacin wannan haduwar
A saurari rahoton Souley Moumouni Barma cikin sauti
Dubi ra’ayoyi
Hukumar lafiya ta duniya ta WHO, ta ce barkewar annobar Ebola a jamhuriyar Dimokaradiyar Congo, “matsalar lafiyar al’umma ce ta gaggawa da ta zama abin damuwa ga kasashe
Hukumar ta ce mutanen farko da suka kamu da cutar Ebola a garin Goma, daya daga cikin manyan biranen kasar, ne suka sa aka ayyana dokar ta baci
Hukumar ta WHO ta kuma bayyana yaduwar cutar a matsayin “abin damuwa, inda ake samun rahoton mutane 10 zuwa 15 dake kamuwa da cutar a kowacce rana, kuma mutane 1,676 sun mutu tun bayan da annobar ta barke, Tedros Adhanom Ghebreyesus, babban daraktan hukumar ta WHO ya shaida hakan
Sai ya kara da cewar “Binciken mu akan hadarin dake tattare da yaduwar cutar a jamhuriyar dimokradiyyar Congo da kuma yankin har yanzu yana da yawa, amma hadarin bazuwar cutar a wajen yankin bai da yawa
"

Wannan ci gaba da aka samu, matakai ne da za su yi sharar fage wajen mika muki a kasar ta sudan, wacceta kwashe watanni tana fama da rikice-rikice, tun bayan da sojoji suka hambarar da dadadden shugaban kasar, Omar al-Bashir
Dubi ra’ayoyi
Wannan ci gaba da aka samu, matakai ne da za su yi sharar fage wajen mika muki a kasar ta sudan, wacceta kwashe watanni tana fama da rikice-rikice, tun bayan da sojoji suka hambarar da dadadden shugaban kasar, Omar al-Bashir
Wakilan gwamnatin mulkin sojin Sudan da gamayyar kungiyoyin da ke kare mulkin Dimokradiyya, sun rattaba hannu kan wata matsaya ta siyasa da aka cimma a yau Laraba, a matsayin wata yarjejeniya da za ta ba da dama a raba mukamai
Ana sa ran za a sanya hannu a wani bangare na yarjejeniyar, ta tsarin mulki, a ranar Juma'a mai zuwa
Wannan ci gaba da aka samu, matakai ne da za su yi sharar fage wajen mika muki a kasar ta sudan, wacceta kwashe watanni tana fama da rikice-rikice, tun bayan da sojoji suka hambarar da dadadden shugaban kasar, Omar al-Bashir
Wannan yarjejeniyar ta raba makaman, ta ƙunshi kafa wata majalissa ta haddin gwiwa wacec aka dora mata alhakin shugabancin kasar har na kusan tsawon shekaru uku kafin a yi zabe
Dubi ra’ayoyi
Gwamnan jihar Bornon Najeriya, Farfesa Baba Gana Umara Zulum, na daga cikin gwamnonin da ke wakiltar Najeriya a taron
Ya ce wajibi ne a tsara ayyukan raya karkara domin cimma burin da aka sa gaba
A yau aka bude gwamnonin jihohin da ke yankin Tafkin Chadi a Jamhuriyar Nijar da nufin tantauna hanyoyin farfado da tattalin arzikin al’umomin da rikicin Boko Haram ya jefa cikin kangin rayuwa
Taron wanda shi ne karo na biyu da hukumar raya Tafkin Chadi ke shiryawa, wata hanya ce da ke bai wa hukumomi da talakawan yankin damar hada hannu a tsakaninsu domin tsayar da magana daya a game da matsalolin da suka fi addabarsu bayan rikicin Boko Haram
Sakataren zartarwar hukumar ta raya tafkin Chadi, Ambasada Nuhu Mamman, ya ce gwamnoni su ne suka fi kusa da mutane, wato mutanen da rikicin ya fi shafa, dalilin da ya sa aka hada wannan taron

Samar da tsaro ta hanyar ayyukan farfado da tattalin arziki da abin da ya shafi makomar ‘yan gudun hijira, na daga cikin abubuwan da taron na birnin Yamai zai maida hankali akansu inji Gwamnan Diffa Mohamed Moudour
Gwamnan jihar Borno Farfesa Baba Gana Umara Zulum na daga cikin gwamnonin da ke wakiltar Najeriya a taron
Ya ce wajibi ne a tsara ayyukan raya karkara domin cimma burin da aka sa gaba
Matasa na da rawar takawa a sabuwar tafiyar da gwamnonin jihohin tafkin Chadi suka sa gaba, dalilin da ya sa aka gayyato shugabanin kungiyoyin matasan wadannan kasashen, inda Kwamred Dauda Mohammed Gombe ya fito daga Najeriya
Wakiliyar tafkin Chadi, Ambasada Hadiza Mustapha, ta shaida wa wakilin Muryar Amurka, cewa tarayyar Afirka ta jaddada goyon bayan wannan tsari don zai kawo samun zaman lafiya a yankin tafkin Chadi
Da yake jawabin bude taro Firai Ministan Nijar Birgi Raffini ya ja shawarci mahalarta taron da su natsu domin kawo shawarwarin da za su ba da damar daukar matakan da za su taimaka a kawo karshen kuncin rayuwar da miliyoyin jama’a suka shiga a yankin na Tafkin Chadi
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Shugabannin kungiyoyin ci gaban matasa daga kasashen Afirka kimanin 12 na gudanar da taro a jamhuriyar Nijar, domin tattauna wa akan matsalolin dake jefa matasa cikin ayyukan ta'addanci, da rungumar tsatsauran ra'ayi
Taron na da nufin gabatar wa gwamnatoci shawarwarin da zasu taimaka a samar wa matasa kwararan madogara, da za ta kare su daga kwadayin zuwa cirani ko shiga aiyukan tayarda zaune tsaye
A kalla matasa sama da 100 daga sassan Afirka ne suka halartci wannan taro, don samun nazarin ainihin matsalolin da ke cusawa matasa mugun tunanin dake jefa wasu afkawa cikin ayyukan ta’addanci, kuma wasu ke yanke shawarar zuwa cirani ta haramtaciyar hanya, ba tare da la’akari da irin hadarin da suke jefa rayuwarsu ciki ba
Mohamed Sidi, mamba ne a majalisar ci gaban matasan Nijar CNJ, a hirar su da wakilin Muryar Amurka, yayi bayanin hanyoyin da za'a samar don matasa su shiga, mai makon hanyar banza
Mataimakin sakataren kungiyar matasan Afirka Beining Ahmed, mai wakiltar kasar Ghana ya bayyana cewa akwai bukatar kawo karshen tsarin da ‘yan mulkin mallaka suka shimfida a kasashen Afirka
Ya bada misalin cewa Nijar kasa ce da ta wuce duk wasu kasashen duniya akan maganar ma’adanan Uranium
Amma matasan Nijar na wa ne ke morar wannan arzikin?
Yace gaba daya Faransa ake kai komai, to ba ma bukatar wannan tsari
So muke a kafa kamfanoni anan, kuma a baiwa matasa dama su shiga a dama da su
Ya kara da cewa idan kaje Ghana ko Najeriya zaka ga kamfanonin ketare ne suka mamaye dukkan manyan harkoki a wadanan kasashe, ba ma jin dadin haka saboda haka muke bukatar gwamnatoci su dauki matakai
Shigar matasa cikin harkokin siyasa har zuwa matakin fada aji, wani abu ne da shugaban majalisar matasan Najeriya Bello Bala Shagari, ke ganin zai taimaka wajen kawo karshen wasu matsaloli da ake fuskanta a kasashen Afirka
Gwamnatin jamhuriyar Nijar ta gargadi mahalarta taron su shirya makamanatan wannan taron a kasashen da suka fito, don isar da sakon dake kunshe cikin shawarwarin da aka tsayar
A yammacin yau ake kammala wannan taro dake hangen karfafa zaman lafiya ta hanyar samarwa matasa kwararar madogara
A saurari cikakken rahoton wakilin muryar Amurka Souley Moumouni Barma
Dubi ra’ayoyi
Shugaban alkalan da ke binciken Raymond Zondo, ya ce, ba hurumin kwamitin ba ne ya ayyana cewa wani na da laifi a wannan zama, sai dai aikin kwamitin ne ya gudanar da binciki kan wasu zarge-zarge da ake yi
Tshohon shugaban Afrika ta Kudu, Jacob Zuma, ya ba da bahasi a gaban wani kwamitin bincike kan zargin cin hanci da ake masa a zamanin mulkinsa na farko
A yau Litinin, Zuma ya fadawa kwamitin binciken cewa, akwai bita da kulli da ake masa sannan akwai wata makarkashiyar da ake kullawa ta kokarin ganin an kawar da shi daga fagen siyasar kasar
Tsohon shugaban kasar ta Afrika ta Kudun ya kuma ce an kwashe sama da shekaru 20 ana kokarin ganin an bata mai suna
Shugaban alkalan da ke binciken Raymond Zondo, ya ce, ba hurumin kwamitin ba ne ya ayyana cewa wani na da laifi a wannan zama, sai dai aikin kwamitin ne ya gudanar da binciki kan wasu zarge-zarge da ake yi
Shugaban kasar ta Somalia, Mohammed Abdullahi Farmajo, ya kwatanta harin a matsayin “tsananin mugunta da ragwanci” da ‘yan ta’addan suka nuna
Shugaban kasar ta Somalia, Mohammed Abdullahi Farmajo, ya kwatanta harin a matsayin “tsananin mugunta da ragwanci” da ‘yan ta’addan suka nuna
Hukumomi a Somalia sun ce adadin mutanen da suka mutu sanadiyyar harin da aka kai a wani otel da ke kudancin birnin Kismayo mai tashar jiragen ruwa, ya haura zuwa 33
Shugaban yankin Jubbaland, Ahmed Mohammed Islan, wanda aka fi sani da Madobe, ya ce an gano karin mutane 56 da suka ji raunuka a harin wanda aka kai a jiya Juma’a
Ya kara da cewa, daga cikin wadanda suka mutu, har da ‘yan jarida biyu, da wani dan takarar shugaban kasa da za a yi na yankuna, da wani ma’aikacin Majalisar Dinkin Duniya, inda ya kara da cewa, daga cikin mamatan akwai, Amurkawa da ‘yan kasar Kenya da Birtaniya da Tanzania da kuma wani dan kasar Canada
Jami’an tsaron yankin na Kismayo, sun fadawa Muryar Amurka cewa, sun kashe akalla maharan hudu daga cikin wadanda suka kai farmakin
Wasu majiyoyi da Muryar Amurka ta tuntuba a asibiti, sun bayyana cewa an samu karin mutuwar fararen hula uku
Shugaban kasar ta Somalia, Mohammed Abdullahi Farmajo, ya kwatanta harin a matsayin “tsananin mugunta da ragwanci” da ‘yan ta’addan suka nuna





Dubi ra’ayoyi
Kasar Zimbabwe tana husakantar karancin wutar lantarki mafi muni a ‘yan shekarun nan, lamarin da ya kai ga ma’aikata suka koma aikin dare, lokaci kadai da ake samun wutar lantarki
Gwamnati kasar tana dora laifin karancin wutar lantarkin ne a kan kasuwanni da masana’antu da basu biyan kudin wuta
Kamar kowane bangaren kasar, babban birnin kasar Harare tana samun wuta na awa bakwai ne a kowace ranar a cikin dare
Karancin wutar da Zimbabwe ke huskanta shine mafi muni a cikin shekaru uku, masu fashin baki sun ce wannan lamari yasa kasar na asarar miliyoyin daloli daga ayyukan yau da kullum
Duk da cewa akwai injin janarato da dama, amma karancin man fetir da Zimbabwe ke fama da shi ya sa ba a iya amfanin da injinan
Zimbabwe tana tattaunawa da kasashen Mozambique da Afrika ta Kudu domin taimaka mata da kwararru na fanin wuta kuma Harare tana sa ran tattaunawar zata yi tasiri
Dubi ra’ayoyi
Yanzu haka ‘yan fashi da makami sun fara afkawa jama’a da rana kiri-kiri, ta hanyar amfani da bindigogi musamman a kewayen bankuna
Dalilin da yasa kwamitin tsaron yankin na Yamai kiran taron gaggawa a karkashin jagorancin Gwamnan Yamai Issaka Hassan domin neman mafita
Daya daga cikin wannan al'amuran shine wanda ya faru a jiya Alhamis, a kofar wani bankin dake tsakiyar birnin Yamai, inda wasu mutane biyu akan babur suka bude wuta kan wani mutun bayan ya ciro kudaden da aka kiyasta cewa sun kai miliyan 49 na cfa
A take wannan bawan Allah ya fadi kasa jina jina, daga nan su kuma barayin suka arce da jakar kudin dake hannun sa
Wannan dalilin ne yanzu ya jefa jama’a cikin zullumi
Al'amarin ya farune kwana 1 bayan da wasu ‘yan bindiga 2 akan babur suka harbi wani mutun shi ma, a kofar wani asibiti kudi dake anguwar Yantala
Shi kuma sun biyo shine daga bankin da ya ciro 500
000 na cfa
Wannan matsalar da wani matashi Abdourazak Hamidou ke gani da zaman kashe wandon matasa a ciki
'Yan sanda har sun kaddamar da bincike domin gano ainihin mabuyar wadannan ‘yan fashin
A lokacin da bangare kwamitin tsaron yankin Yamai ke gudanar da taro a wannan Juma’ar, karkashin shugabancin gwamna Issaka Hassan Karanta, wanda bai bada karin bayani ba har sai nan gaba
Souley Moumouni Barma ya hada muna wannan rahoton

Dubi ra’ayoyi
Wani munmunan hadarin jirgin ruwan kwale-kwale da ya nutse da jama'a, a garin Tsibiri na jihar Maradi a jamhuriyar Nijar, yayi sanadiyyar mutuwar kimanin mutane 11, an samu nasarar tsamo wasu uku da suka jikkata
Jami'an kwana-kwana da 'yan sandan kungiyar jihar Maradi, suna ci gaba da neman sauran mutane da su kai batan dabo cikin gulbin
Wasu shaidun gani da ido sun bada bayanin cewa, baza a san yawan wadan da suka mutu ba, ko suka bata a gulbin yanzu
Wasu kuma sun yi bayanin yadda suka kubuta daga wannan lamarin
Shima gwamnan garin Zakari Umaru, daga jin wannan labarin, ya garzaya wajen, don ganema ido
Yayi jawabin cewa jama'a su dinga kiyaye abubuwan da suke daurawa a kan jiragen
Ya kara da cewa baza a san adadin wadan da suka mutu ba, sai bayan an duba sosai
A yanzu dai, har an fara shirin jana'izar wadan da suka rasu
Ga rahoton Tamar Abari




Dubi ra’ayoyi
Wata tawagar 'yan jam’iyyar adawa ta Moden Lumana a Jamhuriyar Nijar, wacce shugaban ‘yan adawa Hama Amadou da ke gudun hijra ke jagoranta, tayi wani taro a birnin New York da ke nan Amurka, inda magoya bayan jam'iyyar mazauna Amurka suka halarci taron
An dai yi wannan taron ne a cibiyar raya al'adun bakar fata da ke birnin na New York, inda aka kafa sabon reshen jam’iyyar a nan Amurka, wadanda suka maye gurbin tsofafin zababbun mambobin jam'iyyar, wadanda suka kammala wa’adinsu
‘Yan kasar Nijar da dama magoya bayan wannan jam’iyyar sun nuna kauna, da haddin kai ga junansu lokacin da aka gudanar da wata liyafa tare da raye-raye da kade-kade
A lokacin da yake jawabi shugaban da ke kulla da wannan taro ya yi kira ga mambobin jam’iyyar da daukacin’yan Nijar su hada kansu
Bayan haka tsohon shugaban jam’iyyar mai barin gado Alhaji Tayabu Abdullahi, ya mika na shi sakon inda yace shekaru hudu kenan da ya jagoranci reshen jam'iyyar Modem Lumana a Amurka, kuma lokaci ya kai su ba wasu damar jan ragamar wannan jam'iyyar
Ya kara kiran hadin kan jama'a baki daya na gida Nijar da kuma nan Amurka
Ita kuwa Hajia Hawa Issaka wadda ta wakilci sabon shugaban wannan jam’iyyar reshen da ke nan Amurka, ta yi karin haske akan dalilin hada wannan taro inda ta ce; wannan rana ce ta nada sababbin shugabannin jam'iyyar su ta adawa reshen kasar Amurka

Suna mika kiran su ga shugaba Isufu Muhamadu, da ya bar 'yan adawa suma su fadi albarcin bakunan su, akan yadda abubuwa ke gudana a kasar, suna bukatar gani an mutunta 'yancin dan'adam

Daga karshe shahararriyar mawakiya Hajiya Hamsou Garba, ta mika kiranta ga shugaban kasar Nijar Mahammadu Isuhu inda ta ce ya dawo kujerar sulhu tare da dan uwansa amininsa Hama Amadou domin ci gaban kasar Nijar
Ga rahoton da Abdoulaziz Adili Toro ya hada muna daga birnin New York

Dubi ra’ayoyi
Wata tawagar kwararru ta Majalisar Dinkin Duniya ta fitar da rahoton cewa an samu raguwar tashe tashen hankulla a yankin Kasai da ke Jamhuriyar Dimokradiyar Congo
Kungiyar kwararrun sun ce mai yiwuwa samun sauyi a bangaren hukumomin kasar zai iya bude Kofar zaman lafiyar da sansantawa a yankin mai fama da rikici
Tawagar ta mika rahoton a yau Laraba game da halin da ake ciki yanzu a Kasai ga hukumar kare hakkin bil Adama ta Majalisar Dinkin Duniya
Shugaban tawagar kwararrun, lauyan dan kasar Senegalese, Bacre Ndiaye, ya ce yankin Kasai ya ci gaba da fama rikici da tashin hankali da laifuffuka da suka shafi cin zarafin bil adama
Amma, ya ce, sabbin hukumomin kasar ta Congo sun himmatu wajen ganin an hukunta wadanda suka aikata laifuka, abin da ya ce zai taimaka wajen yaki da masu aikata laifukan da ba su dace ba
Sannan ya ce dan zaman lafiyar da aka samu a ‘yan watannin nan a yankin na Kasai ba dorarre ba ne
"Ya ce munga yadda aka samu rikice-rikice a watan Fabrairun shekarar 2019, tsakanin dakarun kasar da Kamu mayakan Kamuina Nsapu ‘yan yakin sunkuru
" Wannan wata alama ce da ke nuna cewa zaman lafiya ya samu tangarda, ya kamata dukkan masu ruwa da tsaki su yi abin da ya dace
”
Dubi ra’ayoyi
A kasar Libya, fyade da kisan kai da kuma garkuwa da mutane abu ne da aka saba gani, wanda yake da wahala a sami wani da bai taba fuskantar irin wadannan abubuwa ba
Tun kafin shiga irin wannan hali, mutanen da suka guje wa yaki da kisan kare dangi da tashe-tashen hankula na ‘yan daba da kuma talauci, sun bar gida ne saboda su na son su rayu
Libya dai tamkar wani zango ne da ke dab da Turai, kuma yawancin wadanda suka tsira da ransu akan hanyarsu ta niyyar zuwa Turai, sau tari su kan yi fatan za su kai har zuwa Turan
Kafin nan, su kan fada cikin wahalar kame, da rashin matsugunai, da yaki da kuma talauci
Su na cike da tsoro, a cewar bakin hauren


Dubi ra’ayoyi
Abune mai wuyar gaske a iya kimanta munmunan halin da bakin haure ke ciki a kasar Libiya
Kan hanyar zuwa Libiya mutum zai ci karo da fyade, kisa, garkuwa kai babu wani abu da mutum ba zai gani ba
Ko kamun shiga cikin wannan mawuyacin halin, wadannan mutanen sun gujewa yake-yake, harin kungiyoyin miyagu, kai harma da talauci, sun bar gidajen su don suna bukatar hakan
Libiya ita hanya ce mafi sauki don zuwa kasashen Turai, kuma mafi akasarin matafiyan suna sa ran zasu kaiga cinema burin su
Amma a karshe su kan fuskanci zaman kurkuku, kadaici, yaki, harma da matsanancin talauci, a cewar matafiyan tsoro kuwa abune da ba’a guje mishi
Dubi ra’ayoyi
Masu rajin kare hakkin dan adam sun yaba da wannan tsari, ko da yake, sun ce akwai bukatar a yi taka-tsantsan don gudun fadawa tarkon masu tayar da hankali
Gwamnatin Jamhuriyar Nijar ta soke tsarin karbar takardar visa tsakaninta da kasashen Afirka, domin ba wa ‘ya'yan nafiyar damar shiga kasar ba tare da wata matsala ba
Har ya zuwa makon jiya shigowa Jamhuriyar Nijar daga wasu kasashen nahiyar Afirka wani abu ne da ba ya yiyuwa ga ‘ya'yan wadannan kasashe, sai da takardar visa
Ganin yadda wannan tsari zai taimaka wajen karfafa cudanya a tsakanin ‘ya'yan nahiyar ta Afirka, ya sa shugaban kasar Nijar Issohou Mahamadou ya soke takardar Visa, don bai wa dukkan Afirkawa damar shigowa Nijar, kamar 'yan kasa, wato tamkar suna gida, kamar yadda Ministan harkokin waje Kalla Hankourao ya tabbatarwa Muryar Amurka
Masu rajin kare hakkin dan adam sun yaba da wannan tsari, ko da yake, sun ce akwai bukatar a yi taka-tsantsan don gudun fadawa tarkon masu tayar da hankali
Salissou Amadou na CCA, daya daga cikin masu rajin kare hakkin dan adam, ya yaba da wannan yunkuri da suka dauka, matsayin wata alamar mutunta ‘yanci ne
Yanayin tabarbarewar tsaron da ake ciki a yau a kasashen Afirka sanadiyar ta’addancin da ya addabi duniya, wani abu ne da ya kamata a yi la’akkari da shi wajen tafiyar da wannan sabon tsari
A saurari cikakken rahotun wakilin Muryar Amurka Souley Moumouni Barma

Dubi ra’ayoyi
Kasar Kamaru ta ce wasu ‘yan kalilan ne kawai daga cikin ‘yan gudun hijirar Jamhuriyar Afirka ta Tsakiya dinnan 285,000 su ka amince su koma kasarsu
Duk kuwa da yarjejeniyar zaman lafiya da aka cimma a watan Fabarairu, da kuma kwashe watanni da aka yi ana tattaunawa tsakanin Kamaru da hukumar kula da ‘yan gudun hijira ta Majalisar Dinkin Duniya (MDD), kan cewa ‘yan gudun hijirar sun ce basu da kwanciyar hankalin da zasu koma gida
An kashe mijin Florence Yaomby mai shekaru 49 a wata musayar wuta da aka yi tsakanin ‘yan aware da sojojin gwamnati a garin Mingala na jamhuriyar Afirka ta Tsakiya shekaru hudu da suka gabata
Ta gudu zuwa kasar Kamaru domin kare lafiyarta, inda ta zauna a matsayin ‘yar gudun hijira tun wancan lokacin
Jamhuriyar Afirka ta Tsakiya na fama da tashe-tashen hankula tun shekarar 2013, lokacin da ‘yan awaren Seleka wadanda akasari Musulmi ne, suka kawar da Shugaban kasar wancan lokacin, Francois Bozize, wanda nan da nan ya janyo martani daga mayakan Kirista
A watan Fabrairu, hukumomi su ka cimma yarjejeniyar zaman lafiya da kungiyoyin ‘yan bindiga 14, biyo bayan tattaunawar da MDD ta shirya a Khartoum
An yi tsammanin hakan zai kai ga kwanciyar hankalin da zai kai ga yarjejjeniyar zaman lafiya tsakanin Janhuriyar Afirka Ta Tsakiya da kasar Kamaru da kuma hukumar kula da ‘yan gudun hijira ta MDD kan ‘yan gudun hijirar Afirka ta Tsakiya da ke kasar Kamaru su koma gida
Amma ya zuwa yanzu ‘yan gudun hijira 6,000 ne kawai su ka amince za su koma
Kamar yadda Yoamby ta ki komawa Afirka ta Tsakiya, tana mai tsoron tashin hankali a wasu yankunan kasar da yaki ya ‘dai ‘dai ta
Viviane Baikoua ita ce Ministar Harkokin Jin ‘kai da Sasantawa ta jamhuriyar Afirka ta Tsakiya
Ta ce kasarta tana bukatar ‘yan kasar su koma gida, domin su taimaka wajen farfado da kasar
Wakilin hukumar kula da ‘yan gudun hijira ta Majalisar Dinkin Duniya a kasar Afirka ta Tsakiya, Buti Kale, ya ce tashin hankali ya ragu tun lokacin da aka samar da yarjejeniyar zaman lafiya, musamman ma a yankin yamma da kudu maso yamma na Afirka ta Tsakiyar
Amma da yawa daga cikin kungiyoyin ‘yan bindigar sun ki amincewa da majalisar ministocin shugaban kasa Faustin-Archange Touadera, saboda shida ne kadai daga cikin kungiyoyi ‘yan bindiga 14 da suka saka hannu a yajejeniyar a ciki
Masu shakkar yiwuwar yarjejeniyar Afirka Ta Tsakiya sun yi nuni da irin yarjejeniyar da aka samar a shekarar 2014 da 2015 da kuma 2017 wadanda nan da nan suka ruguje
MDD ta ce ‘yan kasar Afirka ta Tsakiya sama da 600,000 ne har yanzu suke zaman gudun hijira a kasashe makwabta, ya yin da mutane sama da 650,000 suke zaman gudun hijira a cikin kasar
Ga fassarar Rohotn Moki Edwin Kindzeka:

Dubi ra’ayoyi
Boren cin abinci da bakin hauren ke yi a cibiyoyin da ake tsare da su, ya shiga kwana na hudu, a cewar wani mai yajin cin abinci da ya fadawa Muryar Amurka ta wayar tarho da kuma shafin sada zumunta
Ya kuma turo da hotunan mutanen da ake tsare da su, wadanda wasunsu ke rike da wani kwali da aka rubuta cewa “muna cikin kabari” da wani rubutun yana cewa “a cece mu daga bam na gaba”
” Mune muka tsira, amma kuma har yanzu ana auna mu
”
Labaran da karin wasu hotuna na masu zanga zangar ya fito ne daga wasu da ake tsare da su ta wayar salula a asirce
A makon da ya gabata, hare haren saman sun auna cibiyoyin tsare jama’ar da daddare, bayan da kungiyoyin kasashen duniya suka yi wani gargadi ga dukkan bangarorin biyu na Libiya da suke ci gaba da gwabza yaki cewa fararan hula na tsare a wani wuri, wanda ya auna su tun da farko
Kungiyar kare hakkin bil Adama ta Amnesty International ta fada cewa akwai hujoji da ke nuna cewa wurin tsare jama’ar na kusa ne da wani rumbun adana makamai, amma hukumonin Tripoli sun ce babu wani takamaiman dalili da zai sa sojoji su auna yankin

Dubi ra’ayoyi
A yau Litinin kotun hukunta manyan laifuka ta duniya ICC ta samu tsohon shugaban ‘yan tawayen kasar Congo, Bosco Ntaganda da laifukan yaki 18 da ake tuhumar shi da su da kuma aikata laifi akan bil’adama
Ntaganda ya musanta cewa ya kashe mutane kuma ya aikata laifin yaki a lokacin da aka ba shi dama ya yi magana a zauran shari’ar a ranar Alhamis
A lokacin da alkalin kotun ICC yake jawabi, Ntaganda ya amince kamar yadda ake mai inkiya da sunan “mai kashewa” amma ya ce “ba haka na ke ba
”
Ntaganda ya dage cewa shi soja ne a lokacin, ya kuma kara da cewa shi ba mai aikata laifi ba ne, inda ya ce, “ni ban taba kai hari kan fararan hula ba
A ko da yaushe ina kare su ne

Dubi ra’ayoyi
Afrika tana shirin shiga wata yarjejeniyar da ta kira ta zaman lafiya da ci gaba ta hanyar kulla yarjejeniyar kasuwanci a nahiyar a hukumance
Kasar Nijeriya ita ce mafi karfin tattalin arziki a Afrika ta kulla yarjejeniyar kasuwanci da Benin a jiya Lahadi a wurin taron kolin Tarayyar Afrika a Nijer
Eritrea itace kadai kasar da ta rage da bata shiga wannan yarjejeniyar ba
Masanan sun ce an samu nasara kana sun yi hasashe tara dala tiriliyan uku da biliyan dari hudu a wannan yarjejeniyar kasuwanci wacce zata kai ga samar da ayyukan yi da ci gaba
Wannan nasara ce ga cimma daddadiyar manufa, wadanda suka hassasa wannan tafiya zasu yi alfahari, inji shugaban hukumar zartarwar kungiyar Taryyar Afrika Moussa Faki a jiya Lahadi, yayin da shugaban kungiyar kuma shugaban Misra Abdel Fattah al-Sisi ya fada cewa nasara kulla yarjejeniyar kasuwancin zata zama zakarar gwajin dafi wurin cimma bunkasar tattalin arziki, lamarin da zai kai ga kyautata rayuwar mutanenmu
An kwashe shekaru 17 wurin tattaunawa mai wahala kafin cimma babbar yarjejeniyar a jiya Lahadi, abin da masana ke cewa zai bunkasa harkokin kasuwanci a kasashen Afrika ta kashi 60 cikin dari a cikin shekaru uku
Dubi ra’ayoyi
Yau ne shugabannin kasashe da na gwamnatocin Afirka suka fara gudanar da taro a birnin Yamai na Jamhuriyar Nijar a karkashin inuwar kungiyar AU
Taron ya kunshi tattaunawa akan wasu muhimman batutuwa, cikinsu har da yarjejeniyar kasuwanci ta ZLECAF wacce ke cire shingayen da ke dabaibaye sha’anin tattalin arzikin wannan nahiya
Da taken kungiyar tarayyar Afirka ne aka soma bikin bude taron
Ita dai wannan kungiya mai shekaru 56 da kafuwa kasancewarsa wani lokaci na soma zartarda yarjejeniyar kasuwanci ta bai daya ZLECAF, wacce a karkashinta kasashen Afrika suka amince su cire dukkan wani takunkumin da ke kawo cikas wajen gudanar da harakokin kasuwanci a tsakaninsu
Shugaban rikon kungiyar ta AU wato shugaban kasar Egypt Abel Fata Alsisi, da ke jawabin bude taron, ya yi fatan ganin yarjejeniyar ta soma aiki a zahiri a karshen wannan haduwa
Shugaba Issouhou Mahamadou na Jamhuriyyar Nijar, wanda shi ne mai masaukin baki ya bayyana cewa, fara aikin wannan yarjejeniyar wani mataki ne da ke ba da damar soma mayar da hankali wajen wasu mahimman ayyukan da kasashen nahiyar ke hangen kaddamarwa anan gaba, cikinsu har da shirin shimfida layin dogo irin na zamani da shirin bude jami’ar hadin gwiwar kasashen Afrika
Sauran muhimman batutuwa sun hada da batun bullo da dubarun sarrafa ma’adinan karkashin kasa, da shirin kafa kamfanin zirga zirgar jiragen sama na hadin gwiwa, da batun samar da fasfo (PASSPORT) daya tilo domin al’umomin wannan nahiya
Ana sa jawabin kuma, shugaban hukumar gudanarwar kungiyar tarayyar Afrika Moussa Faki Mahamat ya bayyana cewa, samun nasarar yarjejeniyar ZLECAF wani abu ne da ba zai tabbata ba, muddin ba a sakarwa jama’a ‘yancin kai da kawo a tsakanin kasashen nafiyar ta Afrika ba, saboda haka ya yi kira ga shugabannin akan bukatar duba wannan batu
A wunin farkon wannan haduwa kasashen Najeriya da Gabon da Equatorial Guinea da Jamhuriyar Benin sun rattaba hannu akan wannan yarjejeniyar abin da ke nufin a yau kasashe 27 ne suka amince a soma wannan tafiya
Shugabannin kasashe da na gwamnatoci kimanin 30 din da suka halarci bikin bude wannan taro na ci gaba da tattaunawa a tsakaninsu
Ana sa ran za su kira taron manema labarai a yammacin yau Lahadi
Ga rahoton Wakilin muryar Amurka a Yamai, Souley Moumouni Barma


Dubi ra’ayoyi
Askarawan tsaron gabar tekun Tunisia a jiya Asabar sun tsamo gawarwaki 14 na bakin haure ‘yan Afrika da suka niste a cikin jirginsu dake dauke da mutane 80 a lokacin da suka taso makwabciya Libya zuwa Turai, inji hukumar Red Cross ta Tunisia
Wasu masunta na kasar Tunisia sun ceto wasu mutane hudu amma kuma daya ya mutu a asibiti, a cewar hukumar kula da ‘yan hijira ta Majalisar Dinkin Duniya a ranar Alhamis
Sauran mutane dake cike makil a cikin jirgin ruwan ana fargabar kila suma sun nitse
Akalla bakin haure 65 da suke kan hanyarsu daga Libya zuwa Turai ne suka niste a watan Mayu da ta shude yayin da jirgin ruwansu ya yi hatsari a gabar tekun Tunisia
Tekun yammacin kasar Libya ne inda bakin haure daga Afrika suke fara bulaguro da niyar isa Turai, sai dai adadin bakin hauren dake bi wurin ya ragu saboda kokarin da kasar Italiya tayi na hana amfani da wannan barauniyar hanya da kuma taimakon da take baiwa askarawan tsaron gabar tekun kasar Libya
Koda yake fadar da ake gwabzawa a Libya yasa masu fasa kwaurin mutane suna shan wahala wurin bin hanya, ma’aikatan agaji na kasa da kasa sun yi kashedi cewa wannan lamari zai sa ‘yan kasar Libya su arce daga kasar su
Dubi ra’ayoyi
A Jamhuriyar Nijar, yau shugaba Mahamadou Issohou ya jagoranci bikin wani taron tattara kasashen duniya da kungiyoyin kasa da kasa wadanda za a yi amfani da su wajen dorewar wani shirin da aka yi wa lakabin da Projet SWEDD, mai hangen bunkasa ayyukan mata da ilimin ‘yan mata
Lura da yadda zaman kashe wando da mata ke yi, yana mayar da hannun agogo baya a dukkan yunkurin da duniya ta ke yi don fitar da su daga kangin rayuwa, hakan ya sa banki duniya daukar dawaniyar shirin da nufin magance wannan matsala ta hanyar wasu ayyukan na musamman
Shirin zai shafi kasashe irinsu Benin, Burkin Faso, Cote D’ivoire, Mali da Mauritania da Nijar da Chad
Dubban mata ne suka samu aikin yi a tsawon shekaru 4 na wannan shiri, yayin da yawan ‘yan matan da ke karatun zamani ya ninka a dalilin projet SWEDD
Hakan ya taimaka wajen magance matsalar mace macen mata masu juna biyu, dalili kenan gwamnatocin wadanan kasashe suka ga dacewar ci gabansa a mataki na biyu
A cewar shugabar wannan projet a yankin Sahel Pr Mariatou Kone Miliyon 100 na dollar Amurka ne, ake bukata domin ci gaban wadanan aiyuka a tsawon shekaru 5 masu zuwa
Ga rahoton Wakilin Muryar Amurka Souley Moumouni Barma da cikakken rahoton

Dubi ra’ayoyi
Jami’ai sun fara taruwa a babban birnin Jamhuriyar Nijar a karshen wannan mako domin fara taron kolin Tarayyar Afrika wanda zai tattauna a kan dadadden shirin da nahiyar ke niyar aiwatarwa na kulla huldar cinikayya tsakanin kasashen nahiyar
Shugabannin kasashen Afrika 50 ne ake sa ran isar su a birnin Yamai ya zuwa jiya Juma’a, wuni daya bayan halartan ministocin harkokin wajen su, domin fara taron kolin a gobe Lahadi da za a tattauna batun cinikayya tsakanin kasashe ba tare da sanu tsaiko ba
Idan Afrika ta hada tattalin arzikin kasashenta, ta kawar da shingayen cinikkayya da haraji, a cikin yarjejeniyar kara samar da ayyukan yi da kyautata rayuwa tsakanin al’ummar Afrika da yawanta ya kai biliyan daya da miliyan dari biyu, hakan zai sa Afrika tayi gogayya da sauran yankuna da ma duniya baki daya
Yarjejeniyar cinikayyar ta samu bunkasa ne a farkon wannan mako, yayin da shugaba Muhammadu Buhari na Najeriya ya nuna amincewarsa ga sanya hannu a kan yarjejeniyar a karshen wannan mako
Shugaban kasar dake Afrika ta Yamma mai yawan al’umma da ta kai akalla miliyan 190 kuma mai karfin tattalin arziki, ya fada a wani sakon twitter cewa "ba shirin cinikayya kadai Afrika ke bukata ba, har ma da ajendar yin kaya a cikin nahiya"
Dubi ra’ayoyi
An cimma matsaya tsakanin sojoji masu rike da ragamar mulkin kasar Sudan, da tawagar masu neman a maida kasar bisa tafarkin Demokradiyya, yarjejeniyar da aka cimma itace za’a raba mukamai a lokacin mika mulki ga farar hula, don samar da gwamnati mai cin gashin kanta karkashin jagorancin Firai Minista
A yau Juma’a manzo na musamman a kungiyar hadin kan kasashen Afrika, Mohammed El-Hassan Labat, ya shaidawa manema labarai cewar, bangarorin biyu sun cinma matsaya, don samar da gwamnati hadin kai, wadda za’a dinga karba karba tsakanin sojoji da farar hula na tsawon shekaru 3 ko fiye da haka kadan
Labat, ya kara da cewar an kuma amince a baiwa sojoji kujeru 5 sai farar hula suma kujeru 5 kana da karin wata kujera 1 ga wani tsohon soja a gwamnatin hadakar
Sai dai yarjejeniya ta samu nasara ne bayan kwashe kwanaki biyu da aka yi ana tattaunawa mai zafi a birnin Khartoum
Ana sa ran hakan ya kawo karshen tashin-tashina da aka dade ana yi a kasar tun bayan hambarar da gwamnatin Omar Al-Bashir a watan Afrilu

Dubi ra’ayoyi
Kwararru daga kasashe daban daban na nafiyar Afirka sun fara tattaunawa a birnin Yamai
Wasu daga cikin muhimman abubuwa da taron kungiyar kasashen Afrika ta 'African Union,' za su mai da hankali akai sun hada da karfafawa kungiyoyin matan shuwagabannin kasashen wannan nahiyar
Cikin shawarwarin har da fadada ayyukan kungiyar ta OPDAS zuwa OPDAD wato daga yaki da cutar SIDA zuwa wasu fannonin cigaban al’umma
Tun a watan Fabrairu da ya gabata ne a karshen taron da ta gudanar a birnin Addis Ababa, kungiyar matan shuwagabanin kasashen Afrika OPDAS mai yaki da cutar SIDA, ta ayyana shirin fadada ayyukan ta zuwa wasu fannonin ci gaban al’uma, da nufin karfafa wa gwamnatocin kasashen wannan nahiya gwiwa wajen gudanar da ayyukan ci gaban jama’a
Dalilin haka ne taron kwararrun dake gudana, da taron kolin kungiyar tarayyar Afrika suka dukufa akan ayyukan tsara ka’idoji da dokokin wannan kungiya dai dai da sabuwar manufar da ta sa a gaba a matsayin ta na sabuwar kungiyar OPDAD
Madame Mame Ta’a Bossomtwi sakatariyar wannan kungiyar, tace kudurori 6 ke kunshe a fasalin ayyukan da suka bullo da su, ciki kuwa akwai kula da lafiyar mata da yara, magance wariyar da mata ke fuskanta, ci gaban matasa, da kyautata rayuwar al’umma
Gidauniyar, Guri Vie Meilleure, ita ce ke karbar bakoncin wannan taron, shugabar kungiyar, uwargidan shugaban kasar Nijar Hajiya Aishatou Issouhou, ke farin cikin ganin a Nijar ne ake wannan taron na kungiyar matan shuwagabannin Afrika
Kungiyoyin kare hakkin mata sun yaba da wannan sabon yunkuri da matan shuwagabannin kasashen Afrika suka yi, sai dai suna yiwa shuwagabanin kungiyar ta OPDAD hannun ka mai sanda
Hajiya Halima Sarmeye mataimakiyar shugabar kungiyar SOS, tace taron zai yi tasiri amma sai an bar son kai, da kawo siyasa cikin al'amuran kasa
Bayan tattaunawa da tsawon kwanaki biyu taron kwararun zai gabatar da rahoton sa na taron zuwa jama’a, wanda matan shuwagabannin kasashen Afrika zasu gudanar a ranar 8 ga watan Yuli a birnin Yamai da taron kungiyar tarayyar Afrika
Ga cikakken rahoton wakilin Muryar Amurka Souley Moumouni Barma

Dubi ra’ayoyi
Bakin haure 83 daga nahiyar Afirka sun mutu, wasu uku sun tsira da ransu lokacin da jirgin ruwansu ya nutse kwanaki biyu da suka gabata, a gabar tekun Tunisia, a cewar dogarawan teku
Jirgin ya nutse ne a tekun Meditaraniya kwanaki biyu da suka gabata, ‘yan sa’o’i bayan da suka taso daga garin Zuwara na kasar Libya
Wani masunci ne ya gano mutane hudu kan wasu katakai akan ruwa, ya kuma shaida wa hukumomi
‘daya daga cikin mutane hudun da suka tsira daga bisani ya rasu a asibiti
Kungiyar agaji ta Red Cross ta ce jirgin yana dauke da mutane masu yawan gaske ne
‘Daya daga cikin wadanda suka tsira ya ce ruwa ne ya fara cin jirgin yayin da bakin hauren suke iya ganin haske a bakin gabar ruwa
Kiran waya na gaggawa domin neman taimako bai sami nasara ba, saboda wanda ya kira ya kasa fadawa ma’aikatan ceto inda jirgin nasu ya ke
Dubi ra’ayoyi
Jami’an Majalisar Dinkin Duniya sun ce sanadiyar mutuwar mutane 44 a Libya zai iya zama laifin yaki
A ta bakin jami’an, barin wutar da aka yi a daren Talatar da ta gabata, a babban birnin kasar ta Libya wanda yayi sanadiyar mutuwar mutane 44, wasu rahotannin ma na cewa mutane 55 ne suka mutu, sama da mutane 130 kuma suka ji rauni, hakan na iya zama laifin yaki
A wajen wata cibiyar tsare mutane, a babban birnin Tripoli, jiya Laraba, wadanda suka tsira da ransu, sun ga yadda masu bincike, suke tona barguzan gine-ginen, da suka fadi, bayan sun kwashe lokaci mai tsawo, a waje ba tare da abinci ko ruwan sha ba
“Mu zaman lafiya kawai muke so” a cewar wata mata “'yar Somaliya, wadda ta fake a karkashin wata bishiya, yayin da jami’ai ke neman gawarwaki har zuwa rana
Matar ta kuma ce, “daga Somaliya muka je Yemen, daga nan muka je Sudan, sannan muka zo nan
Nan din ma, ba bambanci da Somaliya”
A wani dakin ajiye gawarwaki, dake birnin Tripoli, an nannnade gawarwaki, don a gudanar da bincike na musamman akan su, a yayinda wadanda suka ji rauni a asibitin, kuma ake yi masu jinya, wasu ma basa cikin hayyacin su

Dubi ra’ayoyi
Yau Alhamis 4 ga watan Yuli ake soma taron kungiyar kasashen Afrika AU, a birnin Yamai na jamhuriyar Nijar
Taron wanda a karo na 33 ya tattara shugabannin kasashe Afrika da na gwamnatocin wannan nahiya, taron zai dauki lokaci don tattauna mahimman matsololin da suka hada da tattalin arziki, tsaro, zuwa ci ranin matasa, da dai sauran su
Saboda haka masana a fannoni daban daban ke fatan ganin taron ya fito da shawarwarin da zasu taimaka a samu mafitar matsalolin dake damun jama'a
Yarjejeniyar kasuwanci ta Zlecaf na kan gaban mahimman abubuwan da shuwagabannin kasashe da na gwamnatocin Afrika zasu mayarda hankulla akan su, a lokacin wannan haduwa ta birnin Yamai wacce a karshen ta ake fatan fara cire damuwar dake dabaibaye harkokin cinikayya a tsakanin kasashen wannan nahiyar, matakin da manyan ‘yan kasuwa ke ganin yana tattare da dimbin alheri
Wakilin muryar Amurka ya samu hira da jin ta bakin Alhaji Yacouba Dan Maradi, shugaban kungiyar SIEN masu shige da fice
Tashe tashen hankulan da ke kara yawaita a kasashen Afrika a ‘yan shekarun nan sanadiyar kafuwar kungiyoyin ta’addanci wani kalubale ne, dake damun shuwagabanin nahiyar
Saboda haka masana sha’anin tsaro irin su Farfesa Issouhou Yahaya na jami’ar Yamai ke shawartar mahalarta taron akan bukatar fito da sabuwar dabara
A kan kwararar matasan Afrika zuwa wasu nahiyoyi domin ci rani na daga cikin matsalolin da ake yiwa kallon mafarin rikice-rikice da ake fama da su a wannan zamani na bazuwar makamai
Dalili kenan jami’in fafutika na kungiyar FSCN Abdou Elhadji Idi, ke ganin ya zama wajibi taron na kungiyar AU ta nemo mafita
kwararu a fannin tattalin arziki ne zasu share fage a wannan taro na tsawon kwanaki 5, wadanda bayan nazarce nazarce za su gabatarwa ministocin kasashen nahiyar ta Afrika shawarwarin da zasu zo da su, ciki har da yunkurin fito da hanyoyin samarda kudade, bayan nan shugabannin kasashe da na gwamnatoci su saka hannu akan takardun abubuwan da suka yi na’am da su
Ga rahoton Souley Moumouni Barma

Dubi ra’ayoyi
Akalla mutum 40 mafi aksarinsu bakin haure daga nahiyar Afrika sun rasa rayukansu, kana wasu 80 sun jikkata a wani harin sama da aka kai a wata cibiya da ake tsare da bakin haure a kusa da Tripoli, kamar yadda rahotanni suka ruwaito
Karamin Sakataran ma’aikatar harkokin cikin gida na kasar ta Libyan ya ce, adadin mutanen da suka mutu yana da yawa, amma masu ayyukan ceto na ci gaba gudanar da ayyukansu
Kimanin mutum 200 ne suke cikin Cibiyar wacce ke Gundumar da ake kira Tajoura da ke wajen babban birnin na Tripoli
An kwashe watanni ana gwabza fada a kokarin karbe ikon birnin Tripoli, tsakanin gwamnatin Libya da kasashen duniya suka amince da ita, da dakarun Libyan National Army da ke goyon bayan Janar Khalifa Haftar, amma babu wata alama da ke nuna cewa za a sasanta lamarin
Su dai dakarun hamayya a kasar ta Libya sun tsame hannunsu daga wannan hari na sama, wanda aka kai da yammacin jiya Talata, inda suka dora laifin akan dakarun da ke marawa gwamnati baya
Dubi ra’ayoyi
Wani rahoto daga kasar Sudan yace kimanin mutane 11 suka mutu a wata zanga-zangar neman maida kasar akan tafarkin mulkin farar hula
‘Yan sanada sun harba barkonon tsohuwa akan dubban masu zanga-zangar da aka yi a ranar Lahadi da ta gabata a babban birnin Khartoum, da wasu sassa a kasar
Daga nan Washington, kuma gwamnatin Amurka ta yi Allah wadai da irin karfin da aka nuna akan masu zanga-zangar
A halin yanzu kuma, yayinda masu zanga-zangar ke ci gaba da matsin lamba akan sojan da suka tumbuke tsohon shugaban Sudan Omar al-Bashir, da su hanzarta maida kasar akan tafarkin demokradiya, akwai alamar cewa kungiyoyin kishin Islama na fuskantar kalubale wajen samun bakin magana akan makomar kasar
Wadannan kungiyoyin na ‘yan kishin Islama sun taka muhimmiyar rawa wajen taimakawa al-Bashir darewa kan karagar mulki
Wannan yasa ake ganin halin da aka shiga yanzu a Sudan ba zai taimake su samun shiga a cikin rukunin kungiyoyin dake sahun gaba wajen shata sabuwar makomar kasar ba
Dubi ra’ayoyi
Rahotanni daga yankin Tilabery na cewa wasu ‘yan bindiga sun kai hari a yammacin jiya litinin, a barikin sojan kauyen Inates dake kan iyakar kasar Nijar da Mali, inda suka yi nasarar hallaka sojoji da dama kafin suka tsere
Hukumomin kasar Nijar sun tabbatar da faruwar wannan hari da ke kara farfado da mahawara, akan dokar ta bacin da aka kafawa wasu 'yankunan kasar ne
Da wajen karfe biyu da rabi na rana wasu motoci biyu dauke da boma bomai, suka kutsa barikin sojan kauyen Inates inda suka tarwatsa wajen, dai-dai wannan lokaci wasu mutane da ke kan babura suka bude wa barikin sojan wuta, inji wata sanarwar rundunar mayakan Nijar wacce aka rarrabawa kafafen yada labarai
Sanarwar ta kara da cewa an shafe lokaci mai tsawo ana karawa tsakanin wadanan ‘yan bindiga da sojojin gwamnati, inda da ya haddasa asarar rayukan sojoji kimamin 18, inda wasu 4 suka yi batan dabo
Jami'an tsaron jamhuriyar Nijar sun kashe ‘yan ta’adda da dama, koda yake ba a bayyana adadinsu ba, sannan jiragen sojan sama sunyi luguden wuta akan wadanan maharan, sun kuma ragargaza wata babbar motar ‘yan ta’addan
Sojojin Nijar da hadin gwiwar takwarorinsu na kasar Amurka sun bi sahun wadanan mahara da aka bayyana cewa sun doshi kasar Mali
A watan Mayu da ya shige, ‘yan bindiga sun hallaka wa jamhuriyar Nijar sojoji kusan 30, akan iyakar kasar da Mali
A hirar da wakilin Muryar Amurka yayi da Ibrahim Mamoudou wani jami’in fafutikar kare hakkin dan adam, yace irin wannan al’amarin mai matukar tayarda hankali ne
A yau Talata ne za'a yiwa gawarwakin wadanan sojoji jana’iza a garin Tilabery, inda jama’ar gari suka hallara domin amsa kiran hukumomi akan wannan bukata, koda yake wata majiya na cewa a garin Intanes za a yiwa wadanan mamata makwanci
A saurari cikakken rahoton wakilin Muryar Amurka Souley Moumouni Barma

Dubi ra’ayoyi
Rahotanni daga Sudan na nuna cewa akalla mutane 11 aka kashe a yayin zanga zangar baya bayan nan ta neman a koma mulkin farar hula a kasar
Yan sanda sun harba barkonon tsohuwa ga dubban masu zanga-zanga da suka taru a kan tituna ranar Lahadi a Khartoum, babban birnin kasar da wasu yankunan don yin wannan zanga-zangar wadda ita ce ta farko tun wadda aka yi a watan Yuni da aka samu mace-macen mutane yayin murkushe zanga-zangar
An samu rahotannin gudanar da wasu zanga-zanga a jiya Litini
Anan Washington, Amurka ta yi Allah-wadai da irin harin da ake kaiwa fararen hular wannan kasar
Ma’aikatan harkokin wajen Amurka ta fadawa Muryar Amurka cewa “jami’an tsaron Sudan sun hallaka jama’a da yawa da suke zanga-zangar lumana, ya kuma kamata a kama su da laifin kisan da su ka yi wa fararen hula
”
Dubi ra’ayoyi
Wata kungiyar likitoci a Sudan ta ce an kashe mutum biyar kuma wasu da dama sun jikkata a zanga zangar da aka yi, yayin da ake ci gaba da nuna adawa ga mulkin soja a Sudan
A jiya Lahadi, dubban masu zanga-zanga sun taru a sassan kasar suna kira da a mika mulki ga gwamnatin farar hula, bayan kusan watanin uku da sojoji suka hambarar da Omar al-Bashir wanda ya yi shekara da shekaru yana mulki
Masu zanga zangar, wadanda wasunsu ke dauke da tutar kasar, sun yi ta rera waka suna kiran da a mika mulki ga farar hula, tare da bayyana fatan majalisar gwamnatin wucin gadi ta soji da Janar Abdel-Fattah Burhan ke jagoranta za ta kife
Zanga-zangar ta ranar Lahadi, ita ce ta farko tun bayan wani samame da jami’an tsaron kasar suka kai wanda ya tarwatsa masu zaman dirshan a Khartoum, samamen da ‘yan adawa suka ce ya yi sanadin mutuwar mutum 128
Dubi ra’ayoyi
Sabon shugaban kungiyar raya tattalin arzikin kasashen yamamcin Afirka ta ECOWAS Issouhou Mahamadou, wanda shi ne shugaban Nijar, ya lashi takobin magance wasu manyan matsalolin da yake gani suna hana tafiyar da sha’anin tattalin arzikin kasashen yankin Afirka ta yamma
A ganin shi cikin matsalolin, akwai babbar matsalar ta’addanci, dora shirin samar da kudade na bai-daya da mambobin kungiyar za su rika amfani da su da dai sauransu
A karshen makon da ya gabata aka zabi Shugaba Issouhou a taron kungiyar na 55 da ya gudana a Abuja, babban birnin Najeriya
Ministan harkokin wajen Nijar Kalla Hankourao ya yi wa wakilin Muryar Amurka a birnin Yamai Souley Mumuni Barma karin haske kan batutuwan da shugaban zai tunkara

Dubi ra’ayoyi
Kungiyar kula da bakin haure ta kasa da kasa (IOM a takaice), ta ce bakin haure sama da 32,000 ne su ka mutu ko su ka bace bat a fadin duniya tsakanin 2014 da 2018, kuma an fi samun mace-macen bakin hauren ne a yayin ratsa tekun Bahar Rum mai cike da hadari, don a je Turai daga Arewacin Afirka
Cibiyar ta kula da bakin haure ta MDD ta ce hasali alkalumanta basu ma kai cikakken adadin wadanda abin kan rutsa da su ba saboda ba duk lokacin da bakin haure su ka mutu akan ba da rahoton ba, kuma wasu ma ba a taba gano gawarwakinsu
Duk da haka ma lura da al’amura sun ce alkaluman na nuni da irin irin hadarin da ke jiran ‘yan gudun hijira da bakin hauren da ke daukar kasada a yayin nemar mafaka ko fiyayyar rayuwa
Rahoton ya nuna cewa mutane kusan 18,000 sun mutu ko kuma sun bace bata tekun Bahar Rum tsakanin tsakanin 2014 da 2018
Rahoton ya ce ba a samu gawarwakin sulusu biyu na adadin wadanda abin ya rutsa da su ba
Mai magana da yawun IOM, Joel Millman, ya ce ‘yan gudun Rohingya ne su ka fi yawa cikin ‘yan gudun hijira 2,200 da su ka mutu a Kudu maso gabashin Asiya kuma akasarin mutane 288 da su ka mutu kudancin Asiya tun daga 2014 bakin hauren Afghanistan ne
Millman ya gaya ma Muryar Amurka cewa a Kudin Bayanan IOM na Wadanda su ka bace ana wa bakin hauran da su ka bace lakabi da Mutanen Da Ke Tafe
Ya ce akwai rukuni daban na wadanda su ka mutu a hannun hukumomi, kodaye wani sa’in akan samu akasi
Ya ce an shigar da bayanan wasu bakin hauren da su ka mutu kasa da sa’o’i biyu da shigarsu hannun hukumomi a kudin bayanai na Komfuta na yanzu
Wani rahoto mai alaka da wannan da kungiyar ta IOM da Asusun Kula da Yara na MDD su ka fitar kwanan nan, ya fi mai da hankali ne kan karuwar yawan yaran da ke shiga sahun bakin haure mai cike da hadari
Alkaluma sun nuna yara kusan 1,600, wato wajen guda a kowace rana, aka samu rahoton mutuwarsu ko bacewarsu tsakanin 2014 da 2018
Kwararru sun kara da cewa ba a ma san cikakken tsananin wannan bala’in ba saboda da yawa daga cikin irin wadanda yaran su kan mutu ba tare da an samu rahoto ba
Dubi ra’ayoyi
A Jamhuriyar Nijar, kungiyar ADPD mai zaman kanta ta rarrabawa mata da marayu da gajiyayyu kayayyakin abinci a Yamai, da nufin sassauta wahalhalun da jama’a ke fuskanta a wannan lokaci da cimaka (abinci) ke kara tsada a kasuwanni
Kungiyar ta ADPD, ta yi amfani da wannan dama don attajiran kasar su yi koyi da irin wadanan ayyukan ceto, kwatankwacin yadda takwarorinsu na kasashen waje ke yi akai-akai
Daruruwan magidanta galibi mata masu rikon marayu, da wadanda karfinsu ya kare ne, suka amfana da taimakon cimakar da kungiyar ta fara rarrabawa masu karamin karfi
A unnguwar Tallague inda aka kaddamar da wannan taron, tan 40 na shinkafa ne aka zo da su domin shafe hawayen talakawa
A Farkon saukar damina lokacin ne da farashin abinci ke matukar hauhawa a Jamhuriyar Nijar, saboda haka kungiyar ta yanke shawarar fadada ayyukan bayard a taimako zuwa wasu sassan kasar, don ganin sauran jama’a ta mori wannan shiri
Ga cikakken rahoton Wakilin Muryar Amurka a Yamai, Souley Moumouni Barma

Dubi ra’ayoyi
Amurka tayi kira ga jami’an tsaro da sojojin kasar Sudan cewa kada su yi amfani da karfin tuwo a kan wadanda zasu gudanar da gagarumar zanga zanga a gobe Lahadi talatin ga wata Yuni
Ranar talatin ga watan Yuni, rana Kenan da kungiyar Tarayyar Afrika ta baiwa gwamnatin soji ta wucin gadi a Sudan ta mika mulki ga farar hula
Kasar Sudan ta koma karkashin mulkin sojoji tun bayan hambarar da dadadden shugaban kasar Omar al-Bashir a ranar 11 ga watan Afrilu
Ranar talatin ga wata Yuni, wata ranar ce da kasar ke tuna juyin mulki da al-Bashir ya yi a shekarar 1989
Wani babban jami’in Amurka ya fadawa manema labarai a ranar Alhamis cewa babban sako mai muhimmaci shine kada a yi tashin hankali, ya kuma kara da cewa mutane Sudan da fararen hula a kasar suna da hurumin shirya taron jama’a
Babban jami’in na Amurka yace aza takunkumai na cikin matakan da za a iya dauka idan aka kawo tashin hankali a kan fararen hula
Muna da ‘yancin daukar martani da duk mataki da muka ga ya dace, inji jami’in na Amurka
Dubi ra’ayoyi
Zazzafar muhawara ce ta barke a zauren majalisar dokokin jamhuriyyar Nijar, a lokacin zaman da ta shafe sa'o'i fiye da 17 ta na gudanarwa a wunin jiya Alhamis
Majalisar dokokin ta zauna da nufin raba gardama tsakanin masu rinjaye da ‘yan adawa, wadanda suka zo da bukatar tsige Firai Minista Birgi Rafini, daga mukaminsa saboda abinda suka kira rashin gamsuwa da kamun ludayinsa, amma a karshe masu rinjaye sun yi nasara bayan kada kuri’u
A jawabin wasu 'yan majalisar, da suka hada da Hon
Idrissa Maidaji dan jam'iyyar PNDS tarayya mai mulki, wanda yace wasu ne suke neman nuna wa duniya akwai rashin gaskiya da damuwa a fannin demokradiyyar Nijar
A cewar Hon
Korone Masani, jam’iyyun adawa daga yanzu sun kaddamar da gwagwarmaya sai sun ga abinda ya ture wa buzu nadi
Hare haren ta’addancin da ake fuskanta a Nijar na daga cikin matsalolin da ‘yan hamayya ke ganin sun faskari gwamnatin wannan kasa, to amma da yake maida martani Firai Minista Birgi Raffini, na ganin rashin dacewar tallata matsalar tsaro
A rahoton wakilin muryar Amurka Souley Moumouni Barma

Dubi ra’ayoyi
A dai-dai lokacin da kasar Habasha ke shirin soma zaman juyayi akan abinda ofishin frayim-minista ya kira “yunkurin juyin mulki” da aka so a yi, ana ta ci gaba da yin tambayoyi gameda manufofin jagabannin yunkurin kifar da gwamnatin, musamman shi jagoran nasu
A jiya Litinin ne dai kafofin watsa labaran gwamnati, suka bada sanarwar cewa an kama kuma an kashe wani babban hafsan soja mai suna Burgediya Janaral Asaminew Tsige, a lardin Amhara
Jami’an tsaro sunce an kashe shi ne yayinda yake kokarin ya gudu
Shi dai wannan hafsan sojan sannane ne a ko ina a kasar Ethiopia, musamman da yake ya taba rike mukamin shugabancin Hukumar Tsaro ta yankin Amhara, kuma yana da goyon bayan dimbin ‘yan kabilar Amhara din
Tun kafin zuwa yanzu, gwamantin tarayyar kasar ta sha zarginsa da laifin kitsa rikittan da suka barke har aka kai ga hallaka shugaban yankin na Amhara
Dubi ra’ayoyi
Majalisar dokokin Jamhuriyar Nijar ta amince da wasu canje-canje da gwanatin kasar ta aiwatar a kundin zabe, da ci gaba da shirye shiryen zabukan 2021
'Yan adawa sun fita daga zauren majalisar a dai dai lokacin da aka fara muhawara akan wannan labarin, saboda a cewarsu matakin wata hanya ce ta shirya magudi
Daukacin ‘yan majalisar na bangaren masu rinjaye ne suka amince da gyran da gwamnatin ta yiwa kundin zaben kasar dangance da shawarwarin da aka tsayar a taron majalisar CNDP
Sune wadanda suka tsaya akan bukatar kara yawan wakilan bangarorin siyasa a hukumar zabe da tsarin tafiyar da zaben a karkara
Mataimakin kakakin majalisar Iro Sani ya yaba da cikakken hadin kan da gwamnatin ta samu a lokacin wannan zama
Rashin cimma dai dai tawa akan wasu mahimman dokokin da gwamatin ta cusa cikin kundin zaben kasar, ya sa ‘yan adawa kauracewa zaman kuri’ar da majalisar ta kira, musamman kan cancantar shiga zabe inji kakakinsu Issouhou Issaka
Shekaru kusan biyu kenan ake takun saka a tsakanin ‘yan adawa da masu rinjaye, akan maganar sahihancin kundin zabe a Nijar, dalilin da ya sa wasu ‘yan kasar irin su Ibrahim Kantama kiran bangarori akan bukatar su yi karatun ta nutsu
Kafin shugaban kasa ya saka hannu akan wadanan canji, wajibi ne majalisar dokoki ta gabatar wa kotun tsarin mulki daftarin sabon kundin zaben, domin tantance halarcinsa
A saurari cikakken rahoton wakilin Muryar Amurka Souley Moumouni Barma

Dubi ra’ayoyi
An bindige madugun yinkurin juyin mulkin nan na kasar Habasha na ranar Asabar a jahar Amhara ta arewacin kasar Habasha
Wani dan jarida a babban birnin jahar ta Amhara ya fadawa wa Bashir Dar na Sashin Kuryar Afirka na Muryar Amurka cewa An kashe Janar Asamnew Tsige ne a jiya Litinin, yayin da ya ke kokarin tserewa jami’an tsaro
A halin yanzu kuma, wani jami’i da ya ji rauni a lokacin da aka yi yunkurin juyin mulkin na ranar Asabar, wanda shi ne mai gabatar da kara na yankin Migbaru Kebede, ya mutu sakamakon raunukan da ya samu, a cewar wani rahoto da kafar yada labaran gwamnatin kasar ta bayar
A ranar Asabar ne wasu yan bindiga suka kutsa kai cikin wani taron da ake yi a Bashir Dar, inda suka kashe shugaban yankin , Ambachew Mekonnen, da kuma daya daga cikin manyan masu bashi shawara
Kafafen yada labaran gwamnati sun bayyana Janar Asamnew, wanda shi ne shugaban jami’an tsaron jihar Amhara, a matsayin wanda ya jagoranci yukurin juyin mulki

Dubi ra’ayoyi
Alkaluma daga kungiyar sufurin sama ta kasa da kasa IATA a takaice sun nuna cewar Afrika ce ta ke samun bunkasa a fannin sufurin jiragen sama cikin gaggawa a shekaru ishirin masu zuwa kasancewar bukatar sufurin jiragen saman zai ninka
Mataimakin shugaban kungiyar IATA na Nahiyar Afrika da Gabas ta Tsakiya Muhammed Al bakair, ya ce bukatar ci gaban Afrika a harakar jiragen sama zai bukaci ginshikai kwarara
A kan haka ne kuma ya yi kiran samun kawance mai karfi tsakanin mambobin kungiyar, ya kuma ambato wasu kalubale da masana’antar ke fuskanta
Ya ce akwai shaidun da su ke tabbatar da akwai sauran gurabun habbaka cinikayyar ci gaban tattalin arziki a Afrika
Ya buga misali yana cewa zamu iya tabatar da samun ginshikai da fasahohin cudeni-in-cudeka a Afrika don tattara haraji da kudaden fito
Mataimakin shugaban kasar Ghana, Muhmudu Bawumia ya bayyana cewar kasar Ghana na bibiyan burin da ake dashi ne ta kyautata amfanin aikin jiragen sama, wannan ne abin da kuma ya sa gwamnati ta dukufa wurin samar da yanayin tattalin arziki da ya dace da kuduri na siyasa don ya shafi bege na wannan fage a matsayin ajandar duniya da nahiya da kuma kasa
Taron na kwana biyu da ya maida hankali kan aikin jiragen sama domin ci gaba nahiyar zai baiwa malarta damar musayar kwarewar su don ci gaban wannan fage da ke kawo wa kasashen yammaci da tsakiyar Afrika cigaban tatalin arziki
Ga rahoton wakilinmu a birnin Accra, Ridwan Muktar Abbas:

Dubi ra’ayoyi
Jam'iyyun kawancen na adawa a Jamhuriyar Nijar sun gabatarwa majalisar dokokin kasa takardar bukatar tsige frai minista kasar Birgi Rafini
Jami'yyun adawa a Jamhuriyar Nijar sun bukaci a tsige frai ministan kasar daga mukaminsa saboda zargin gwamnatinsa da gazawa wajen kaddama da ayyuka da dama da suka shafi tafiyar da kasar, da kuma kasawa wajen tsaren zabubbukan 2021
Kimanin ‘yan majalisa 35 na bangaren adawa ne suka saka hannu akan takardar da suka shigar a gaban majalisar dokokin kasar, domin bukatar tsige Brigi rafini
'Yan adawa sun kuma zargi gwamnatinsa da gazawa wajen shawo kan matsalolin tsaro da suka addabi kasar
Masu rinjaye wadanda ke kallon wannan yunkuri a matsayin wata alamar da ke fayyace mizanin dimokradiya a Jamhuriyar Nijar cewa suke ga ‘yan hamayya da a zuba a gani
Daga cikin kujeru 171 na wakilici a majalisar dokokin kasa ‘yan adawa na da kujeru 35 yayin da PNDS Tarayya da kawayenta ke da kujeru 136
A ka’idance, nan da sa'o'i 48 ne ya kamata bangarori su tafka mahawara kafin daga bisani a yi kuria’r raba gardama kan wannan batu
Saurari cikakken rahoton Souley Moumouni Barma daga Yamai:


Jami’ai a Ethiopia, sun ce mai tsaron lafiyar Babban Hafasan sojin kasar ta Habasha ya harbe shi har lahira, sa’o’i bayan da jami’ai suka ce an yi yunkurin juyin mulki a jihar Amhara
Mai magana da yawaun Firai Ministan Habasha, Abiy Ahmed, ta ce an kashe shugaban dakarun Chief Sear Mekonnen da wani janar mai ritaya a wasu hare-hare da aka kai a gidan Sear
“Al’umar kasar nan, ba ta bukatar gwamnatin da ke danne hakkokin mutane, da yin kisa, cikin shekarun da suka gabata, mutanen Ethiopia sun nuna cewa, ba sa son gwamnati mai mulkin kama karya
” Inji Firai ministan Ahmed
Mai magana da yawun firai ministar a jiya Asabar ta ce “wani gungun masu kisa” ya kutsa kai cikin wani taro da ake yi a babban birnin Amhara, inda ya kashe shugaban yankin Ambachew Mekonnen da wani mai ba shi shawara
Kafafen yada labaran kasar sun ruwaito cewa, shugaban jami'an tsaron jihar ta Amhara, Janar Asamnew Tsige ne ya jagoranci yunkurin na juyin mulki
Bayanai sun yi nuni da cewa, tuni an kama mai tsaron lafiyar da ya kashe shugaban dakarun kasar, amma har yanzu ba a ga Janar Asamnew ba

Dubi ra’ayoyi
A jiya Asabar ne al’ummar kasar Mauritania suka kada kuri’a a zaben farko da aka yi a kasar ba tare da wani shugaban kasa mai ci tun bayan juyin mulkin shekarar 2008
An rufe runfunar zabe da karfe bakwai na yamma a fadin kasar dake yankin sahara kuma anasa ran samun sakamakon zaben ‘yan majalisar dokoki da yammacin yau
Koda yake an samu fitowan dimbin masu kada kuri’a a wannan zabe, wanda ake gani mafi muhimmanci a tarihin demokaradiyar kasar, amma mutane da dama ne suka nuna damuwa ga hukumar zaben kasar ta CENI wacce a farkon wannan shekara taki yarda da masu sa ido daga kasashen waje, lamarin da yasa ake shakku ko zata yi aiki da gaskiya
Ma’aikata a ofishin jakdancin Amurka suna cikin wadanda suka duba yanda aka gudanar da kuri’ar a runfunar zabe a babban birnin kasar Nouakchott
Muna da rukunoni goma na ma’aikatan mu da suke sa ido a kan zaben tun lokacin da aka bude runfunar zabe da mislain karfe bakwai na safe a cikin babban birnin kasar, inji jakadar Amurka a Mauritania Michael Dodman, yana fadawa Muryar Amurka
Yace zasu jira su ga yanda sakamakon zaben zai kaya kana su ji abin da masana zasu fada a kan zaben
Ya kara da cewa suna sa ran komai zai tafi daidai cikin gaggawa da kuma tabbatar da ganin mika mulki da za a yi zai kara inganta demokaradiyar Mauritania
Dubi ra’ayoyi
Daga cikin ‘yan takarar da ke kalubalantar Ghazouni, akwai Sidi Mohammed Ould Boubacar, wanda tsohon firai ministan kasar ne, kuma jagoran adawa, wanda ke samun goyon bayan jam’iyyar Tewassoul
Masu kada kuri’a a Mauritania sun dunguma zuwa rumfunan zabe a yau Asabar, a zabe na farko da za a yi, wanda babu shugaban kasar mai ci a matsayin dan takara
Rabon da a ga haka, tun bayan juyin mulkin da aka yi a shekarar 2008
Da misalin karfe takwas na safe aka bude rumfunan zabe a sassan kasar wacce ke yankin Hamada, kuma za a kai har bakwai na dare kafin a rufe su
Shugaba Mohammed Ould Abdel Aziz zai sauka daga mukaminsa, kamar yadda kundin tsarin mulkin kasar ya tanada, bayan kammala wa’adinsa na biyu na shekaru biyar-biyar
Jam’iyyarsa ta UPR ta tsayar da tsohon ministan tsaron kasar Mohammed Ould Ghazouni a matsayin dan takararta
Sai dai bangaren ‘yan adawa na zargin cewa ba za a ga wani sauyi daga gwamantin da za ta shude ba, sauyin da suka ce kasar na matukar bukatar
Daga cikin ‘yan takarar da ke kalubalantar Ghazouni, akwai Sidi Mohammed Ould Boubacar, wanda tsohon firai ministan kasar ne, kuma jagoran adawa, wanda ke samun goyon bayan jam’iyyar Tewassoul


Dubi ra’ayoyi
Gwamnatin kasar Sudan ta Kudu ta nemi ta sasanta tsakanin gwamnatin sojin Sudan da ‘yan adawa, a matsayin ramawa Sudan rawar gani da ta taka a lokacin tattaunawar zaman lafiyar Sudan ta Kudu a bara
Wani minista a ofishin shugaba Salva Kiir, yace shugaban kasar ya nuna damuwarsa ga abin dake faruwa a Sudan kuma yana kira ga bamgarorin biyu su kafa gwamnatin wucin gadi da wuri
Minista a fadar shugaban Sudan ta Kudu, Mayiik Deng yana cikin tawagar mutane hudu da mai ba shugaba Kiir shawara a kan tsaro ya jagoranci zuwa Tut Galuak inda suka kammala ziyarar kwanaki biyu da suka kai a birnin Khartoum a jiya Juma’a
Deng yace tawagar ta isar da sakon zaman lafiya ne ga shugabannin Sudan tare da yin kira gare su su nemi hanya mafi inganci su sasanta tsakanin jami’iyyun adawa da ita gwamnatin wucin gadin sojojin kasar
Yayin da suke Khartoum, Deng yace tawagar ta gana da sojojin kasar da shugabannin ‘yan adawa a laokaci dabam daban, yana fada musu cewa jami’an Sudan ta Kudu suna da cikakken kwarewar da zasu shiga tsakani domin tabbatar da zaman lafiya a Sudan
Dubi ra’ayoyi
Kungiyar Plate Forme Paysanne da hadin gwiwar manoma da makiyaya a jamhuriyar Nijar sun bukaci gwamnatin kasar ta dauki matakai, bayan da aka sami hauhawar farashin takin zamani a kamfanin CAIMA a wani lokaci da mazauna karkara ke gab da soma aikin damana
Buhun takin da ake sayarwa a can da akan jikka 13
500 na CFA ya cira zuwa 16,000 inji wata sanarwar da kamfanin CAIMA mallakar gwamnatin Nijar ta fitar a baya bayan nan, matakin da kungiyar kare hakkin manoma da makiyaya wato Plate Forme Paysanne, ta ce ba za ta lamunta da shi ba bisa la’akari da yadda yake barazana ga ci gaban ayyukan noma a wannan kasa, inji shugaban wannan kungiya Djibo Bagna
A cewar shugaban kamfanin CAIMA Mahamadou Harouna Moudi, matakin janye kudaden tallafin gwamnati daga harkokin samarda takin zamani ne mafarin tsadar farashin da aka fuskanta
Sanin muhimmancin takin zamani ga manoma musamman mazauna karkara ya sa shuwagabanin garzayawa zuwa fadar Firai Minister Birgi Raffini, domin gabatar da kokensu, kuma a cewar kungiyar shugaban gwamnatin ta Nijar ya basu amsa mai gamsarwa
Noma da kiwo na matsayin ayyukan da akasarin ‘yan Nijar ke dogaro akansu domin samun guzurin cimakar shekara
ga karin bayani cikin sauti daga Souley Mumuni Barma

Dubi ra’ayoyi
'Yan takara shidda dake gwagwarmaya a zaben shugaban kasar Mauritania, sun kammala yakin neman zaben su jiya da dare a birnin Nouakchott, bayan da kowannan su ya shirya gagarumin taron lakca ga magoya bayansa
A karon farko tun bayan juyin mulkin da aka yi a shekarar 2008, wannan ne zai zama karon farko da shugaban kasar mai ci, Mohamed Ould Abdel Aziz, zai kasance baya cikin zaben, abinda yasa kofa ta bude ga mutane da dama da ke sha’awar tsayawa zaben
Daga cikin ‘yan takaran na yanzu har da babban madugun ‘yan adawar kasar, Sidi Mohamed Ould Boubakar, wanda ya taba rike mukamin firai-minista daga shekarar 2005 zuwa 2007
A gobe Asabar ne dai za’a yi zaben, kuma a yi zagaye na biyu ran 6 ga watan Yuli
Dubi ra’ayoyi
Hukumomin tsaro a jamhuriyar Nijer Sun sanar cewa dakarun kasar da hadin gwiwar takwarorinsu na kasar Amurka da na rundunar Barkhane sun karkashe wasu gaggan 'yan ta'addan reshen kungiyar IS a Sahara
Sojojin sun sami nasarar cafke wasu ‘yan ta’adda 5 lokacin da suka kai farmakin akan iyakar Mali da Nijer daga ranar 8 zuwa 18 ga watan nan na Yuni
Sanarwar wadda ministan tsaron kasar Nijer Kalla Moutari ya sakawa hannu, na cewa wata rawar daji ta hadin gwiwar sojojin Nijer da takwarorinsu na Barkhane da gudunmowar asakarawan Amurka ta bada damar gudanar kakkabe ‘yan ta’adda a tsawon kwanaki 10 cif wato daga ranar 8 zuwa 18 ga watan yuni a arewacin Tongo Tongo iyakar Nijer da Mali
Rawar dajin wadda aka yiwa lakabi da ACONIT ta bada damar samun nasarori inji sanarwar
Ta ce dakarun Nijer da abokan hulda sun rattataka gaggan yan ta’adda kimanin 18 wadanda ke da’awa ma kungiyar IS reshen Sahara yayin da aka kama fursinonin yaki 5 cikinsu har da ‘yan Nijer 3, sannan sojojin hadin gwiwar sun cafke makaman yaki da dama ciki har da wadanda ‘yan ta’adda suka arce da su a yayin kwanton baunar da ya haddasa asarar rayukan dakarun Nijer a ranar 14 ga watan Mayun da ya gabata a kauyen Balle Beri dake kusa da Tongo Tongo
A cewar wannan sanarwa ba a samu asarar rai ko 1 ba a bangaren sojojin gwamnati ballantana asarar kayan yaki, a yayin wannan rawar daji ta hadin gwiwa abin da ya sa ministan tsaro amadadin gwamnatin Nijer ya jinjinawa dakarun tsaro saboda wannan galaba da suka samu
A yanzu haka ministan tsaron kasar Nijer ya kaddamar da zagaye a sassan yankin Tilabery domin karawa jami’an tsaro kwarin gwiwa a yakin da suke kwafsawa da ‘yan ta’addan da ke ketarowa daga arewacin Mali
A wani abin da ke ci gaba da jefa ayar tambaya a zuciyoyin jama’a shine a cikin daren Talatar da ta gabata wayewar Laraba wasu ‘yan bindigar da ba a san ko su waye ba sun hallaka ‘yan sanda 2 yayin da suka jiwa 2 munanann rauni a wata tashar binciken ababen hawa dake mashigar birnin Yamai
Domin Karin bayani saurari rahotan Sule Muminu Barma

Dubi ra’ayoyi
Yayin da ake bukin tunawa da ranar ‘yan gudun hijira ta duniya a yau Alhamis 20 ga watan Yuni
‘Yan gudun hijirar Mali da Najeriya masu sansani a jamhuriyar Nijar, sun koka akan yadda ake ci gaba da kara fuskantar hare haren ta’addanci a yankunan da suka fito
Lamarin da suke ganinsa a matsayin wata babbar barazana ga shirin komawar su gida, duk kuwa da irin matakan da hukumomin kasashen Sahel ke ikirarin suna dauka, don kawo karshen wadanan tashe tashen hankulan
Dubun dubatar mutanen da suka tsere daga yankin arewa maso gabashin Najeriya, sanadiyar hare haren kungiyar Boko Haram ne ke hijira a yankin Diffa, dake kudu masu gabashin jamhuriyar Nijar, sai rikicin rikicin arewacin Mali da ya tilastawa dubban ‘yan kasar tsallakawa zuwa yankunan Tilabery, da Tahoua a Nijar kasar da aka wayi gari mutanen suna kaura daga garuruwansu don gujewa aika aikar

'Yan ta’adda kafin daga bisani masu satar shanu da mutane a jihohin Zamfara, Sokoto da Katsina su tilastawa bayin Allah, zuwa neman mafaka a jihar Maradi a cewar Alhaji Laouan Magaji shine ministan ayyukan jin kai a Nijar
Shekaru fiye da 6 kenan da Nijar ta fara samun bakoncin ‘yan gudun hijirar Najeriya, lamarin da a halin yanzu wasu ‘yan gudun hijira irinsu Malam Ibrahim dake sansanin Toumour suka fara kosawa da shi
Shugaban kungiyar ‘yan gudun hijirar Mali a Nijar Waladogaz Killi da na tuntuba akan shirin komawarsu gida cewa yake lokaci bai yi ba
Mutane miliyan 68
5 ne suka tserewa matsugunansu a shekarar 2017, a cewar Majalisar Dinkin Duniya, yayin da a bana aka kiyasta ‘yan gudun hijira miliyan 70
8 abun da ke nuna wannan matsalar tana karuwa a kowace shekara


Najeriya kamar kasashen da take makwabtaka da su a nahiyar Afika ita ma tana fama da matsalar ‘yan gudun hijira daga gida da waje
Dubi ra’ayoyi
Najeriya kamar kasashen da take makwabtaka da su a nahiyar Afika ita ma tana fama da matsalar ‘yan gudun hijira daga gida da waje
Dubban ‘yan kasar Kamaru da suka tsere daga kasar saboda tashin hankalin siyasa yanzu suna Najeriya
Hukumomin Najeriya sun ce ‘yan gudun hijira fiye da dubu talatin da biyar suka isa kasar tun daga shekarar 2016, amma ‘yan rajin kare hakkokin ‘yan gudun hijira sun ce adadin ya zarta haka, ya ma wuce dubu saba’in
A yayinda kasashen duniya ke tunawa da ‘yan gudun hijira a yau 20 ga watan Yuni, hukumomin Najeriya sun ce zasu fara maida ‘yan gudun hijirar Kamaru dake so su koma kasashen su
Ernest Cho dan kasuwa ne a Kamaru kafin ya tsere daga kasar da ‘yayan sa maza biyu zuwa Najeriya
Cho na daya daga cikin ‘yan kasar Kamaru dubu dari hudu da talatin da bakwai da akan tilas suka gujewa kasarsu sakamakon tashin hankalin dake faruwa a yankunan kudu maso yammacin kasar da arewa maso yammacin kasar
Yanzu yana babban birnin Najeriya wato Abuja, inda yake kokarin fara rayuwa
Cho ya ce gidansa dake kauyensu, kusan babu wanda ke zama cikin sa
Kowa ya tsere


Dubi ra’ayoyi
Tun a farkon watan nan, gwamnatin Nijar ta sanar cewa akwai yiyuwar ‘yan ta’adda za su kwatanta kai hari a birnin Yamai mafarin abin da ya sa jami’an tsaro suka kaddamar da wani binciken ababen hawa
Wasu ‘yan bindiga sun hallaka ‘yan sanda biyu yayin da wasu daban biyu suka ji munanan raunuka bayan da suka kai hari a tashar bincike ta kauyen Goudel Gorou Bongo Banda da ke gab da mashigar birnin Yamai kan hanyar Ouallam
Wannan na faruwa ne a wani lokacin da ake shirye-shiryen taron shuwagabanin kasashen Afirka da kasar ta Nijar za ta karbi bakuncinsa a farkon watan gobe
Wakilin Muryar Amurka a Yamai Souley Moumouni Barma ya ruwaito cewa maharan wadanda ba a bayyana yawansu ba sun yi nasarar isa tashar bincike ta kauyen Goudel Gorou ne a kafa da misalin karfe 11 na dare lamarin da ya ba su damar shammatar jami’an tsaro suka bude masu wuta
Masu nazari akan al’amuran tsaro na kallon wannan hari a matsayin wani abin da aka kitsa da gamin bakin wasu mutanen gari
Tuni aka jibge karin jami’an tsaro a wannan tashar bincike da kewayenta yayin da ‘yan sanda suka killace wurin da abin ya faru a wani yunkurin harhada bayanan farko na binciken da zai ba da damar tantance zahirin abin da ya wakana

Tun a farkon watan nan, gwamnatin Nijar ta sanar cewa akwai yiyuwar ‘yan ta’adda za su kwatanta kai hari a birnin Yamai mafarin abin da ya sa jami’an tsaro suka kaddamar da wani binciken ababen hawa
Saurari cikakken rahoton Souley Moumouni Barma daga Yamai:




Dubi ra’ayoyi
Yayin da duniya ke ikirarin taimaka ma 'yan gudun hijira, har yanzu matsalolinsu sai karuwa ke yi saboda, kamar yadda masu iya magana ke fadi, idan dambu ya yi yawa ba ya jin mai
'Yan gudun hijira sun sha gamuwa da matsaloli iri-iri, kama daga masu kaiwa ga rasa rai ko munanan raunuka, fyade, zuwa masu kawo asarar dukiya
Wata 'yar Sudan mai suna Alawiyya Ahmed, ta gamu da wasu daga cikin munanan matsalolin da yan gudun hijira kan gamu da su
Alawiyyu ta na da juna biyu a lokacin da ta bar Sudan da fatan isa Turai
Sau uku ake kona gidansu kurmus a yankin Darfur don haka daga bisani mijinta, Ahmed, ya yanke shawarar cewa za su jaraba neman wata makoma a Turai
Yanzu tana zaune a Libya a cikin dubban matafiya da suke jira su dau jirgin ruwa su tsallaka teku
Ga dai fassarar rahoton wakiliyar Muryar Amurka Heather Murdock daga birnin Tripoli
Alawiyya tana da ciki a lokacin da ta gudu daga kasarta Sudan a bara
An kona gidansu sau uku, bayan haka ne mijinta Ahmed ya kawo shawarar barin kasar domin su je Turai su samu rayuwa mai inganci
Yanzu tana zaune a wani ginin makaranta da aka mai da shi sansanin tare da wasu mutane daga kasarta ta Sudan da Eritrea da wasu kasashe
Dukkanin su sun tsere ma yaki ne da tsananin talauci ko sauran bala'o'i kuma kuma dukkanninsu sun sake rasa matsugunai a cikin watan Afrilu lokacin da yaki ya barke a Libya
Hukumar kula da harkokin kaurar jama'a ta kasa da kasa ta ce a cikin wannan shekarar, kusan mutane dubu 40 ne suka yi kokarin tsallaka tekun meditariniya zuwa Turai
Wasu ‘yan dubbai ne kadai su ka samu isa Turai, mutane sama da 550 suka mutu
Amma ga ita Alaweiah ba ta ganin tsallaka tekun a matsayin tafiya ce mai tattare da hadari
Ta ce da shigowarsu kasar Libya tare da mijinta da ‘ya’yansu mata biyu, ‘yan bindiga su ka kama su suka daure su, su ka bugi mijinta tare da banka masa wuta sannan su ka sace masu kudi
An yi wa Alaweiah (Alawiyya) fyade akai akai har sai da ta yi bari
Wani sa'in ma har tilasta mijinta ake yi ya kalli yadda ake mata faden
Bayan da su ka gudu, sai su ka gane cewa Alawiyya ta sake daukar ciki da daya daga cikin wadanda suka mata fyaden
Alawiyya ta ce mijinta ya so su zubar da cikin amma ta ki, don haka ya tafi ya barta cikin fushi
Ta ce bata sani ba ko an yi garkuwa da shi ko kuma an kashe shi ko kuwa dai ya yi watsi da iyalansa ne kawai ba
A lokacin da nakuda ta kamata, bata da kudin zuwa asibiti, a don haka ta haifi jinjirin ne a kan titi, inda wasu motoci suke tsaye ta samu kariya
Bayan watanni shida da haifuwar danta, tana rayuwa ne a cikin Tripoli da wata ‘yar karamar sana’ar share share kuma ta kama gida
Amma a cikin watan Afrilu, sai gashi yaki ya barke bayan da sojojin gabashin kasar suka danno da zummar kwace babban birnin kasar
Yanzu ana ci gaba da gwabza yaki kuma babu alamun wani bangare na gab da yin galaba
Nan ne kuma wadannan mutane kamar su Alawiyya suka sake rasa matsugunansu


Dubi ra’ayoyi
A yau Talata ne akayi jana’izar Mohammed Morsi, tsohon shugaban kasar Masar, farar hula na farko da aka taba zaba a kasar, wanda kuma aka tunbuke daga kan mulki, ya rasu jiya bayan yanke jiki da yayi a cikin kotun kasar
Wani daga cikin lauyoyi masu kare Morsi din, yace iyalin Morsi da dama sun halarci jana’izar a masallacin gidan yarin Tora, da ganan aka bizne shi a wata makabarta dake birnin Nasr
Dan shi Ahmed, yace hukumomi sun hana ayi jana’iazar shi a makabartar iyalansa, dake mahaifarsa a lardin Sharqia, sai suka sa aka birne shi a wata makarabarta ta sannanun jagabannin kungiyoyin ‘yan kishin Islama
Jami’an sunce Moris mai shekaru 67, yayi ma kotu bayani akan laifin leken asirin kasa da ake mishi, kamin da ga bisani ya yanke jiki ya fadi
Sun ce Morsi yayi maganar mintoci 5 daga cikin wani keji mai gilashi, daga bisani sai ya fadi kasa
Dubi ra’ayoyi
A jiya litinin ne, Tsohon shugaban kasar Masar Mohammaed Morsi, wanda shi ne shugaban kasar na farko da aka zaba bisa tsarin dimokradiyya aka kuma tsige shi, ya yanke jiki ya fadi kasa ya mutu a yayin wani zaman kotu
Jami’ai sun ce Morsi mai shekaru 67, ya yanke jiki ya fadi ne jiya Litini, bayan da ya kammala yin jawabi a gaban kotun yayin da ake sauraren shari’ar da ake masa ta zargin yin leken asiri
Su ka ce Morsi ya yi jawabi na tsawon misalin minti biyar daga wani dan dakin gilashi da aka ajiye shi a lokacin sauraren karar, mintoci kadan kuma sai ya yanke jiki ya fadi kasa
Tashar gidan talbijin din kasar ta ce, a lokacin da aka isa asibiti Morsi ya riga ya rasu
A shekarar 2013, sojojin kasar suka hambarar da Morsi bayan zanga-zangar adawa da aka yi ta yi ma gwamnatinsa
Dubi ra’ayoyi
Firai ministan kasar Libya da duniya ta amince da shi yace ba zai wata tattaunawa ba da abokin gabarsa a kan batun mulkin kasar
“Ba zan kara zama da wannan mutumin ba, saboda irin abubuwa da ya yi a baya da suke nuna ba zai yiwu a kulla wani hadin gwiwa da shi a siyasance ba”, inji Firai minister Fayez al-Serraj yana fadawa Reuters
Sojoji masu biyayya ga al-Serraj da masu biyayya ga Janar Khalifa Haftar sun yita yaki a wajen birnin Tripoli da zummar karban ikon babban birnin, lamarin da yayi sanadiyar arcewar dubban fararen hula zuwa cikin birnin domin kubutar da rayukarsu
Al-Serraj yace ganawar su da Haftar ta karshe a cikin watan Faburairu tamkar wata dama ce da ya samu domin kara shiri ya aika da jiragensa su kai farmaki da bama bamai a kan Tripoli
Babbar manufar ayyukan mu na soja itace kare Tripoli, inji Al-Serraj, ya kuma yi alkawari cewa za a ji labari mai dadi a cikin ‘yan kwanaki masu zuwa
Dubi ra’ayoyi
Kasar Kamaru ta ce mayakan ‘yan a ware sun kashe ‘yan sanda hudu su ka kuma raunata shida a garin Eyumojock da ke sashin kudancin kasar na bangaren ‘yan Ingilishi
Wannan ne karon farko da aka ba da rahoton cewa ‘yan awaren sun yi amfani da bama-bamai tun bayan da aka fara wannan yakin shekaru uku da su ka gabata, wanda ya yi sanadin mutuwar mutane wajen 2,000

Mutane wajen 200 da aka raba da muhallansu a sashin Ingilishi na kudu maso yammacin kasar Kamaru sun hadu jiya Lahadi a birnin Yaounde don yin nazarin karuwar tashe-tashen hankula cikin watan da ya gabata
Sun ce hare-haren da aka kai garuruwan Tinto da Kembong da Enyang, wuraren da sojoji su ka ce na ‘yan tawaye, ya yi sanadin mutuwar mutane akalla 17
Wani malamin makaranta mai suna Nestor Orock, wanda ya tsere daga yakin da ake yi a Tinto shekara guda da ta gabata, ya ce na baya bayan nan a kashe-kashen da aka yi shi ne wanda aka yi ranar Asabar, lokacin da bama bamai ya tarwatsa wata motar ‘yan sanda a Eyumojock
Ya ce wasu da su ka so dawowa gida sun tsorata da wannan
Ministan Sadarwar kasar Kamaru kuma mai magana da yawun gwamnati Rene Emmanuel Sadi ya tabbatar da aukuwar lamarin
Ya ce ‘yan sanda sun je Manyu ne aikin tabbatar da zaman lafiya
Kasar Kamaru na zargin wasu ‘yan kasar mazauna kasashen waje da daukar nauyin ‘yan tawayen da kuma tara masu kudaden sayo makaman yaki
A baya bayan nan ‘yan tawayen sun yi ta amfani da kafafen sada zumunta wajen nuna hotunan irin bindigogi da bama-baman da su kace sun sayo kuma har sun yi fasa kwabrinsu zuwa cikin kasar
Mai sharhi kan al’amuran siyasa, dan asalin kasar Kamaru, Nelson Arrey, wanda ke Jami’ar Ndjamena ta kasar Chadi, y ace daga yanzu kar kasar Kamaru ta yi wargi da batun karfi da kuma makaman ‘yan tawayen, bisa tsammanin cewa bas u da isassun kayan yaki
Tashe-tashen hankulan na arewa maso yammaci da kudu maso yammacin kasar ta Kamaru, sun kazance ne a ranar 1 ga watan Oktoba na 2017, lokacin da ‘yan awaren maso dauke da makamai su ka yi shelar kafa abin da su ka kira, ‘yantattar kasa mai amfani da harshen Ingilishi
MDD ta kiyasta cewa mutane sama da 530,000 ne aka raba su da muhallansu tun bayan da yakin ya barke
Ta ce mutane wajen miliyan 1
3 na bukatar agaji
Domin karin bayani saurari rahotan cikin sauti

Dubi ra’ayoyi
A birnin Yamai kuma kungiyoyin addinin Islama na ci gaba da kiraye-kirayen kwantar da hankali
A Jamhuriyar Nijar an shiga zaman dar-dar a birnin Maradi, sakamakon wata zanga zangar da ta barke a jiya da daddare, kuma aka wayi gari da ita
Boren ya faru ne bayan da hukumomi suka cafke wani limamin masallacin juma'a da ake zargi da yunkurin tunzura jama'a su bijirewa wata dokar da gwamnatin kasar take shirin samarwa, wacce ta gabatarwa a majalisar dokokin kasar
A birnin Yamai kuma kungiyoyin addinin Islama na ci gaba da kiraye-kirayen kwantar da hankali
Matakin cafke limamin masallacin juma’a na Sahaba da ke unguwar Zaryar birnin Maradi, shi ne ya harzuka matasa suka fito kan tituna suna cinnawa tayoyi wuta
Ainihin dokar da ke ba da izinin sanya ido akan batutuwan da suka shafi gina wuraren ibada da ma yadda ake tafiyar da su wacce gwamnati ta aikewa majalisar dokoki, ita ce ta haddasa rudani a kawunan al’umma, dalili kenan da ya sa dan majalisa mai wakiltar al’ummar jihar Maradi Alh
Sani Atiya ke jan hankula da a zauna lafiya
A Yamai wasu kungiyoyin addinin Islama kimanin 8 a karshen wani taron wa’azi da ya gudana a jiya Asabar da daddare, sun gargadi majalisar dokokin kasa da ta yi watsi da wannan kudirin doka yayin da suka yi kiran jama’a akan batun zaman lafiya
A farkon makon gobe ne majalisar dokokin kasa ke sa ran nazari akan kudirin dokar saka tsari a sha’anin gudanar da wuraren ibada da makarantun allo, da nufin kaucewa rigingimu masu nasaba da dalilan addini, matakin da ya samo asali daga shawarwari, a karshen taron da ya hada malaman musulunci da hukumomi a Yamai a watan Nuwamba shekarar 2017
Ga cikakken rahoton wakilin Muryar Amurka Souley Moumouni Barma


Dubi ra’ayoyi
Motar dake dankare da bama baman ta tarwatsa kanta ne a kan hanyar Maka al-Mukarama dake kusa da majalisar dokoki yayin da jami’an tsaro ke kokarin tare motar domin a binciketa
Nan da nan kungiyar ‘yan bindigar al-Shabab ta dauki alhakin kai harin
"Motar taki saurarawa harbi gargadi ta kuma kutsa a guje a cikin tarin jami’an tsaro da suke kula da shingen da dakarun fadar gwamnatin kasar suka kafa, inda bam din ya tashi mu kuma muka ci gaba da zubawa mator harshashai", inji wani jami’in tsaro Aden Mohamed yana fadi bayan harin
Wakilin Muryar Amurka yace ya ga gawarwaki akalla bakwai kuma yaga mutane da dama sun jikata a lokacin da motocin daukar marasa lafiya ke kwasan su
Asibitoci sun tabbatar da mutauwar mutane uku da suka ji munanar raunuku
Wakilin Muryar Amurka yace gine gine da dama dake wurin sun lalace wasu ma sun rushe, lamarin da ya tada kura da hayaki da suka turnuke sama
Dubi ra’ayoyi
Sama da mutum 1,400 suka mutu a gabashin Jamhuriyar Dimokradiyyar ta Congo, sannan sama da mutum 2,100 suka harbu da cutar
Wani taron gaggawa da Hukumar lafiya ta Duniya WHO ta gudanar, ya cimma matsayar cewa, matsalar barkewar cutar Ebola a gabashin kasar Jamhuriyar Dimokradiyyar Congo, ba ta zama bukatar gaggawa da kuma abin damuwa ga fannin kiwon lafiya na duniya ba
Amma kwamitin kwararru ya yi garagdin cewa rashin isassun kudade, na barazana ga yakin da ake yi da cutar mai saurin kisa
“Akwai yiwuwar mu ga an dauki matakan dakatar da tafiye-tafiye da harkokin cinikayya, da kuma rufe kan iyakoki, hakan zai matukar shafar tattalin arzikin Jamhuriyar Dimokradiyyar Congon
” Inji mukaddashin kwamitin gaggawa a hukumar ta WHO, Preben Aavitsland
Sama da mutum 1,400 suka mutu a gabashin Jamhuriyar Dimokradiyyar ta Congo, sannan sama da mutum 2,100 suka harbu da cutar
Hakan ya sa, a wannan karo na barkewar cutar, ya zamanto mai matukar hadari a yankin arewacin Lardin Kivu da ke fama da tashin-tashina, tun bayan irin wacce aka gani a shekarar 2014 a yankin Yammacin Afirka, wacce ta kashe mutum 11,300





Dubi ra’ayoyi
Hukumar kwadago ta duniya da ake kira ILO a takaice ta yi kira akan a kawar da ayyukan karfi na yarai, wanda ke jefa miliyoyin yara cikin kunci a sassan duniya daban-dabam
Yara ‘yan shekaru 5 na cikin yara miliyan 152 dake aikin karfi
Galibinsu su na aiki na lokaci mai tsawo, kuma ana biyansu kudi kalilan wani lokacin ma ba a biyan su, kuma suna cikin yanayin wulakanci da wani abu mai kama da bauta
Hukumar ta ILO ta bada rahoton cewa kusan rabin yaran na yin munanan ayyukan karfi, dake barazana ga lafiyarsu ko su sa su cikin wani mummunan yanayi
Hukumar ta ce yawanci ayyukan da suke yi su na fannin noma
Wasu wuraren da irin wadannan ayyukan ke tattare da barazana sun hada da fannin hakar ma’adinai, gine-gine, kamun kifi da kuma ayyukan gida
Beate Andrees, ita ce shugabar kare hakkokin jama’a a hukumar ta ILO
Ta fadawa Muryar Amurka cewa yaran dake ayyukan karfi da suka fi muni, kamar saboda rashin biyan bashi da karuwanci, lafiyar jikin su da lafiyar kwakwalwar su na fuskantar matsalar da ba za ‘a iya magan cewa ba
Shugabar ta ce bisa ga ka’idodin hukumar ta ILO, munanan ayyukan yara sun hada da ayyukan da zasu iya kawo tsaiko a girman yaro, har ma da yanayin sanin ya kamatan sa
Sun kuma hada da ayyukan tilas ko safarar yara da kuma sanya yaran ayyukan soja
Ms
Andrees ta ce an sami ci gaba wajen rage sanya yara ayyukan karfi a nahiyar Asiya da yankin Latin na Amurka, amma kawar da wadannan ayyukan a Afrika na karuwa
Ta ce Afrika yanzu ta fi yawan yaran dake ayyukan karfi a duniya
“Ba lallai wannan na nufin don ba a daukar mataki ba ne, amma kuma yana da alaka da yawan al’umma, da kaurar jama’a, da canjin yanayi, da kuma matsalolin tattalin arziki, wadanda ke taka rawa ta hanyoyi daban-dabam a sassa daban-dabam
” A cewar Ms Andrees
Duk da wannan matsalar mai tada hankali, Andrees ta ce ta ji dadin ganin yadda kungiyar hadin kan Afrika ta AU ke daukar kwararan matakai don magance matsalar
Ta kuma lura cewa kungiyar ta AU na hada wani shiri na tsawon shekaru 10 wanda zai gaggauta kawar da ayyukan karfi na yara, wanda ya je daidai da muradan Majalisar Dinkin Duniya da ake kira SDG a takaice
Muradan na Majalisar Dinkin Duniya sun bukaci a kawar da ayyukan karfi na yara nan da shekarar 2025
Ko da yake, idan aka ci gaba da tafiya a yadda ake yi yanzu wajen rage ayyukan na yara, Andrees ta yi gargadin cewa haka ba za ta cimma ruwa ba



Dubi ra’ayoyi
A ci gaba da daukar matakan dankwafe yunkurin ‘yan ta’adda, jami’an tsaro a jamhuriyar Nijar sun gudanar da wani gagarumin aikin binciken motocin haya, wanda ya bada damar cafke direbobin tasi sama da 100 a birnin Yamai
Cikinsu har da wadan da ake ganin sunada alaka da ‘yan ta’adda, wannan matakin ya gamsar da kungiyar direbobin tasi ta Syncotaxi
A sakamakon wasu bayanan da aka fahimta daga hare haren ta’addanci, a farkon watan nan da muke ciki ya sa jami’an tsaro suka tsaurara bincike, wanda tashin farko ya shafi 'yan babura kafin daga nan matakin ya koma bangaren motocin haya musamman tasi
Wannan shine lamarin da ya bada damar kama wasu masu fakewa da aikin tasi, don tafka ta’asa kamar yadda shugaban kungiyar direbobin tasi ta Syncotaxi Gamatche Mahamadou ya bayyana
Hukumomi da al’umar jamhuriyar Nijar sun dukufa yanzu haka da shirye shiryen taron shuwagabannin kasashen Afirka, da kasar ke karbar bakoncinsu a farkon watan gobe
Saboda haka jagororin direbobin tasi ke kara nuna bukatar ganin jami’an tsaro sun ci gaba da tsaurara matakai domin kare dukkan wani yunkurin ‘yan ta’adda
A jajibirin karamar Sallar da ta gabata, jami’an tsaro sun yi nasarar cafke wasu mutane kimanin 5 a anguwar filin jirgin saman Yamai, dauke da wasu abubuwa masu fashewa wadanda dubunsu ta cika, bayan da aka bi diddigin hirarrakin da suka yi ta wayar tarho da wasu manyan ‘yan ta’addan dake kasar Barkina Faso
A saurari cikakken rahoton wakilin Muryar Amurka Souley Moumouni Barma

Dubi ra’ayoyi
Al’ammura sun dawo dai-dai a birnin Khartoum inda aka sake bude shaguna a kasuwanni kuma zirga-zirgar abubuwan hawa ta dawo kan tituna, bayanda kungiyoyin adawa suka kammala tarukkansu na zanga-zanga da yajin kin zuwa wurarensu na aiki
Nan bada jimawa ba ake sa ran wakilan masu zanga-zangar zasu sake komawa kan teburin tattaunawa da shugabannin gwabnatin mulkin soja ta kasar akan hanyoyin maslaha
Sojojin dai da ke rike da mulkin kasar tun bayanda suka tumbuke tsohon shugaba Omar al-Bashir a watan Afrilu, sun yarda zasu saki fursunonin siyasa, a cewar jagoran sulhu na musamman daga kasar Habasha Mahmoud Dirir
Dubi ra’ayoyi
A jamhuriyar Nijar wasu ‘yan majalisar kasashen Afirka sun fara gudanar da wani taro a karkashin majalisar dinkin duniya da hadin guiwar kungiyar majalisun kasashen duniya UIP, domin nazarin gudunmawar da majalisu ke iya bayarwa kan yaki da ta’addanci
Sanin babban kusancin dake tsakanin talakawa da masu wakilancin al’umma a majalisun dokoki, ya sa majalisar dinkin duniya da kungiyar hadin kan majlisun kasashen duniya UIP shirya wannan taro na hadin guiwa da majalisar dokokin jamhuriyar Nijar, domin samun hanyoyi da matakan cimma nasara kan matsalolin ta’addanci inji dan majalisar dokokin kungiyar CEDEAO, Boukary Sani Zilly
samun hadin kan majalisun dokoki wajen daukar wasu mahimman matakai a kasashen dimokradiyya wani abu ne da ya zamar wa gwamnatoci tilas, saboda haka mataimakin shugaban majalisar dokokin Nijar, Iro Sani ke cewa, majalisu na da rawar takawa a yaki da ta’addanci
Zurfafa bincike domin gano ainihin tushen makaman da ‘yan ta’adda ke amfani da su na daga cikin hanyoyin da ake ganin zasu taimaka a murkushe aiyukan ta’addancin da suka addabi jama’a
Kasashen Algeria, Burkina Faso, Cameroun, Cote d’ivoire, Djibouti, Mali, Marocco, Nijar, Senegal da Chad ne, suka halartar wannan taron da za'a kammala gobe juma’a, yayinda Italia da kenya da Autriche ke wakiltar kwamitin tuntuba na kungiyar UIP a matsayin ‘yan kallo
A saurari cikakken rahoton wakilin Muryar Amurka Souley Moumouni Barma

Dubi ra’ayoyi
Wani yaro karami, dan shekaru biyar da haihuwa, ya rasu a Uganda sanadin kamuwa da cutar Ebola, wanda kuma wannan shi ne karo na farko da aka samu mutuwar wani a sanadin yadda cutar take ratsa kan iyaka daga wata kasa ta shiga wata kasar
Hakan na faruwa ne kamar shekara daya bayan bullar cutar ta Ebola a kasar Congo - Kinshasha wacce ke makwaftaka da kasar ta Uganda
Ministar lafiya ta Uganda, Dr
Jane Ruth Aceng, ta ce daman an kai yaron assibiti ne jim kadan bayan da shi da mahaifansa suka tsallako cikin Uganda daga can Congo din
Izuwa yanzu hukumomin kasar Uganda sun ce akalla mutane uku ne suka kamu da cutar ta Ebola a kasar
Dubi ra’ayoyi
Gwamnatin Jamhuriyar Nijar ta kudiri aniyar tsaurara matakan yaki da masu amfani da yanar gizo wajen cin zarafin jama’a ko wadanda ke aikata ayyukan asha a wannan lokaci da bayanai ke nuni da cewa kungiyoyin 'yan ta’adda na amfani da wannan hanya wajen yada farfagandar neman magoya baya
Lura da yadda masu amfani da yanar gizo ta mahimmiyar hanya ke kara bijiro da sabbin dubaru domin tafka ta’asa akan harkokin jama’a ya sa gwamnatin Nijar yanke shawarar kara tsaurara matakai
Hakan a cewar hukumomi, hanya ce ta tunkarar wannan babban kalubale da ke barazana ga zaman lafiya kamar yadda wata sanarwar da aka bayar a karshen taron Majalisar Ministoci masu kare hakkin dan adam
Sanya ido akan irin ayyukan da ke gudana a yanar gizo da tsaurara hukunci akan wadanda aka kama da laifin aikata abubuwan da suka sabawa doka na daga cikin mahimman matakan da ke kunshe a wannan kudirin doka
Anan gaba ne gwabnatin Nijar za ta gabatar da wannan kudirin doka a gaban Majalisar Dokokin kasa domin nazari akansa kafin ta yi na’am da abubuwan da ya kunsa
Dubi ra’ayoyi
Ma’aikatar lafiya ta kasar Uganda ta tabbatar da cewa wani yaro dan shekaru biyar da haihuwa ya kamu da cutar Ebola, lamarin dake nuna a karon farko cutar ta yadu zuwa wata ‘kasa, yaduwar da ake gani a matsayin mafi girma ta biyu a tarihi
Yaron dan asalin kasar Congo, ya isa kasar Uganda ranar Lahadi shi da iyalansa, kuma an kebe shi a Asibitin Kesese, birnin dake kan iyaka da jamhuriyar Dimokaradiyar Congo
Wannan labari na zama tamkar koma baya ne ga ma’aikatan lafiya da suka kwashe watanni suna yaki da yaduwar cutar zuwa wasu kasashe daga Congo, inda sama da mutane 2,000 suka kamu da cutar a cikin watanni goma da suka gabata
Kusan mutane 1,400 cikinsu sun mutu
Ma’aikatan agaji daga hukumar kare yaduwar cututtuka ta Amurka CDC da hukumar raya kasaseh masu tasowa USAID, sun yi ta horarwa da tare da bada rigakafi ga ma’aikatan lafiya a kasashen irin su Uganda da Rwanda da kuma Sudan ta Kudu, baki ‘daya kasashen makwabta ne ga kasar Congo wadda ke fama da cutar
Tun shekarar 2013 ne annobar cutar Ebola ta barke, ta kuma kwashe kusan shekaru uku, ta yi sanadiyar rayukan mutane sama da 11,000 a kasashen yammacin Afirka

Dubi ra’ayoyi
Wata sanarwar da kamfanin Microsoft ya fitar na cewa zai bude sababbin rassa 2 a kasashen Afrika, hakan na nuna alamar cewa kamfanin ya daura damarar girka kansa a cikin nahiyar
A cikin watan Mayun da ya gabata ne dai kamfanin ya bude wadannan rassan guda biyu, daya a birnin Lagos kana dayan kuwa a birnin Nairobi na kasar Kenya
Shugabar reshen Microsoft a nahiyar Afrika, Amrote Abdella, tace bude rassann na nuna cewa yazo da niyyar zama mai dadewa a nahiyar
Kamfanin kimiyyar da fasahar dai ya kai shekaru 25 yana aiki a kasashen Afrika, kuma a cikin watan Maris ne ya kara bude wasu cibiyoyi 2 a kasar Afrika ta Kudu
Dubi ra’ayoyi
An kashe akalla mutane 95 a tsakiyar Mali a jiya litinin a lokacin da 'yan bindiga suka kaiwa wani kauye hari a cikin dare, inda suka bude wuta a kan jama’a kana suka cinnawa gidajen mutane wuta
Mai magana da yawun ma'aikatar tsaron Mali Amadou Sangho yace yanzu haka akalla mutane 19 sun bace
Wani dan jarida a yankin ya fadawa sashen Faransanci na Muryar Amurka cewa harin ya auna kauyen Sabanetou, kusa da tsakiyar garin Mopti
Ya kuma ce akwai yiwuwar adadin wadanda suka mutu zai iya karuwa ya haura 100
Rahotanni da suka fara fitowa na cewa akwai yiwuwar mayakan Fulani ne suka kaiwa mazauna kauyen 'yan kabilan Dogon hari
“Sakataren MDD Antonio Gueterres ya yi alwadai da harin, ya yi kuma kira ga kungiyoyin kasar Mali da su gujewa wa maida martini, a cawar sanarwar mai magana da yawun MDD Stephane Dujarric
Kwamitin sulhun Majlisar Dinkin Duniya ya shirya wata zaman tattaunawa a cikin wannan wata a kan yiwuwar sabonta ayyuka MDD na zaman lafiya a Mali
Dubi ra’ayoyi
An kama daruruwan magoya bayan shguaban ‘yan adawa Kamaru, Maurice Kamto, wanda ke fuskantar zargin cin amanar ‘kasa bayan da ya jagoranci zanga-zanga da yin imanin shine ya lashe zaben shugaban kasa da aka gudanar a watan Oktoba
Anyi kamen ranar Asabar lokacin da jami’an tsaro suka tarwatsa zanga-zangar neman a sako kamto
Germain Kamte wata mai sayar a litattafai ce, da aka samota kwance cikin mawuyacin hali ranar Litinin a unguwar Nionkak dake babban birnin Kamaru, baki daya jikinta a gurgurje
Ta fadawa wadanda suka samota cewa ‘yan sanda ne suka tsayar da ita da abokanta hudu, suka kuma zargesu da goyon bayan zanga-zangar da aka shirya, sannan suka yi musu dukan tsiya

‘Yan sandan Kamaru sun ki yin magana kan zargin da kamte ta ke musu, amma yawancin lokuta suka kan yi watsi da maganar cewa suna amfani da karfin da ya wuce ‘kima
Paul Atanga, dake zama ministan ma’aikatar kula yankuna, ya ce an aika da ‘yan sanda ne domin su samar da zaman lafiya
Ya kuma ce zanga-zangar da jam’iyyar adawa ta shirya ta sabawa doka, kuma shugabanta da aka kama Maurice kamto, barazana ne ga zaman lafiya
Magoya bayan kamto sun yi alkawarin yin watsi da dokar hana zanga-zanga ranar Asabar, sun kuma fito sunyi domin a sake shi cikin gaggawa, tare da magoya bayansa sama da 500 da aka kama ake tsare da su
Amma jami’an tsaron Kamaru sun tarwatsa zanga-zangar, suka kuma kama kusan mutum 200 magoya shguaban adawar, a cewar jam’iyyar CRM
Sakataren jam’iyyar adawa ta CRM Christopher Ndong, ya yi Allah wa dai da yadda hukumomi suka aika da dakarun kasar domin suka kama tare da hana mutane ‘yancinsu na yin zanga-znaga
Ga ci gaban fassarar rahoton Moki Edwin Kindzeka daga birnin Yaounde:

Dubi ra’ayoyi
Hukumomi a Ghana sun bayyana fargabar samun hare haren ‘yan ta’adda a cikin wannan lokaci, lamarin da yasa hukumomin tsaron kasar suka fara daukar matakan sa ido a kan harkokin jama’a tare da yin gargadi ga jama’a su kula kuma su taimakawa jami’ai da bayanai
Wurare da ake zaton ‘yan ta’addar ka iya kai hare haren, sun hada da inda baki ‘yan kasashen waje ke kai ziyara a yawon sun a shakatawa
Kungiyoyin ta’addanci masu alaka da kungiyar al Qaida a Afrika ta Yamma suna barazana ga yankin, a baya ma sun kai hare hare a kan jami’an tsaro da ma fararen hula a kasashen Burkina Faso da Mali
Wata sanarwar da hukumomi suka fitarna cewa, koda yake ba a taba kaiwa kasar Ghana hari ba amma akwai bukatar a kasance cikin ko ta kwana musanman a kan iyakokin kasar da wuraren tarukan jama’a kamar wurin otal otal dake bakin teku da wuraren cin abinci da wuraren ibada
Wannan kashedi na zuwa ne a daidai lokacin da kasar Canada tace an yi ‘ya’yan kasar ta biyu
Wani masanin sha’anin tsaro Irbard Ibrahim ya nuna rasin jin dadinsa game da yadda kasar Ingila ta fitar da irin wannan kashedi, yace da za a iya amfani da wata kafa maimako tsorata jama’a
Mallam Irbad Ibrahim ya kara da cewa kasar Ghana bata da wata mummunar alaka da wata kasa da har zata kawo mata hari, ya kuma ce jami’an tsaron Ghana sun shirya kuma suna da kwarewar da zasu kare kasar
Wasu ‘yan kasar sun bada mabambantan ra’ayoyi a kan wannan batu
Wakilin mu a Ghana Ridwan Lah Muktar Abbas ya aiko mana da karin bayani:

Dubi ra’ayoyi
Hukumar yaki da cin hanci da rashawa ta Nijer HALCIA da kungiyar tallafawa kasashe masu tasowa ta kasar Jamus GIZ, sun kaddamar da wani shiri a Birnin N'Konni na yiwa jama'a takardun shige da fice na kasashen ECOWAS ko CEDEAO
Malam Isufu Abdullahi shine ke jagoran wannan aikin dake wakana a cikin ma'aikatar magajin garin Birni N'Konni, inda yanzu haka mutane kimanin 750 a birnin da kauyukan za su samu wannan takarda da za ta basu damar ketarawa kasashen ECOWAS
Mutane da dama sun koka game da irin yadda suke fuskantar matsalolin akan iyakokin kasashe CEDEAO ko ECOWAS a lokacin da suke balaguro, ya yin da yakan kai su da dole su bada na goro kamin abar su, su shiga wasu kasashen yankin ECOWAS
Gwamnatin Jamhuriyar Nijar, ta bayyana jin dadin ta game da wannan shirin kuma sun yi maraba dashi domin zai taimaka wajen inganta tsaron shiga da fice Iyakokin kasashen ECOWAS
Saurari Rahoton Harouna Mamane Bako

Dubi ra’ayoyi
Rahotanni sun ce kungiyar kwararrun ma’aikata da aka fi sani da SPA, ta yi kira ga jama’a da su zauna a gida a yau Lahadi, a wani kokari na nuna fushi kan yadda dakarun kasar suka far wa masu zaman dirshan a wajen hedkwatar dakarun kasar
A Sudan an rufe shaguna yayin da tituna suka kasance wayam a Khartoum babban birnin kasar, a rana ta farko da shugabannin masu zanga zanga suka yi yekuwar a fara yajin aikin gama-gari, a wani mataki na neman majalisar sojin da ke jagorantar gwamnatin wucin gadin kasar ta Sudan ta yi murabus
Kamfanin dillancin labarai na AP, ya ruwaito cewa kungiyar kwararrun ma’aikata da aka fi sani da SPA, ta yi kira ga jama’a da su zauna a gida a yau Lahadi, a wani kokari na nuna fushi kan yadda dakarun kasar suka far wa masu zaman dirshan a wajen hedkwatar dakarun kasar da ke Khartoum a makon da ya gabata
“Dukkanmu muna fatan za a mika mulki ga farar hula, amma wasu sun sha alwashin hakan ba za ta yi wu ba, jami’an tsaron RSF sun hana mutane bayyana ra’ayinsu
” In ji Khodar Salah, wani mazaunin birnin na Khartoum ne
Kungiyar ta SPA dai, ita ta jagoranci zanga zangar da aka kwashe watanni ana yi, wacce ta yi sanadin hambarar da gwamnatin shugaba Omar Sal Bashir a watan Afrilun da ya gabata, inda ta kuma yi kira ga jama’a da su ci gaba da kasancewa a tituna har sai an mika mulki ga farar hula


Dubi ra’ayoyi
Shugabannin masu zanga zanga a Sudan suna kira ga mutanen kasar su kara kaimi a ayyukan kalubalantar gwamnatin sojan kasar, biyo bayan amfani da karfin tuwo da sojojin suka yi a kan mutane a lokacin wani zaman dirshe
Kungiyar masana a kasar Sudan ta SPA atakaice, wacce ke jagorantar zanga zangar da suka iza sojojin suka kifar da gwamnatin Shugaba Omar al-Bashir, ta fada a jiya Asabar, cewa yau Lahadi ne zata bayyana matukar adawarta kuma zasu ci gaba da yin haka har sai sojojin sun mika mulki ga farara hula
Kiran da shugabannin masu zanga zangar suke yi, na zuwa ne mako daya bayan da rundunar tsaro suka fara daukar matakan hana masu zanga zangar yin sansani a wajen helkwatan sojojin dake birnin Khartoum
Adadin mutanen da aka kashe daga ranar Litinin ya kai 113
Kunagiyar masana a Sudan ta SPA, tace ta amince da Firai ministan Habasha a matsayin mai shiga tsakani kuma ya fara tattaunawa da gwamantin sojin kasar, koda yake kungiyar masanan ta bukaci a kafa wani bincike mai zaman kansa ya duba batun tashin hankalin da ya barke tun bayan kawar da shugaba al-Bashir
Firai ministan Habasha Abiy Ahmed, ya yi kira ga samun kwarin gwiwa yayin da ya gana da manyan sojojin masu mulkin kasar Sudan da shugabannin ‘yan adawa, a wani yunkurin kawo karshen rikicin siyasa da Sudan ta fada a cikin tun bayan hambarar da dadadden shugaban kasar Omar al-Bashir
Dubi ra’ayoyi
Shi dai shugaban na kasar ta Habasha, ya jima yana shan yabo kan yadda ya sasanta rikicin da ke tsakanin kasarsa da makwabiyarta ta Eritrea, wacce suka dade sa ba ga maciji
Firai ministan Ethiopia Abiy Ahmed, ya nuna bukatar akai zuciya nesa, yayin wata ganawa da ya yi da shugabanin sojin kasar Sudan da na ‘yan adawa, a wani yunkuri na yayyafa ruwa kan rikicin siyasar da ya mamaye Sudan, tun bayan da aka hambarar da dadadden shugaban kasar Omar Al Bashir
"Dangane da sakamakon tattaunawar da aka kwashe yini guda ana yi, za a iya cewa an samu ci gaba
” In ji mai magana da yawun Ahmed, Billene Seyoum
Shi dai shugaban na kasar ta Habasha, ya jima yana shan yabo kan yadda ya sasanta rikicin da ke tsakanin kasarsa da makwabiyarta ta Eritrea, wacce suka dade sa ba ga maciji
A ranar Alhamis din da ta gabata ne, Kungiyar Tarayyar Afirka ta AU ta dakatar da Sudan daga kungiyar, ta kuma yi barazanar saka mata tsauraran takunkumi, muddin sojojin kasar ba su yi maza sun mika mulki ga farar hula ba

Dubi ra’ayoyi
Kungiyar Tarayyar Afirka, ta ce ta dakatar da dukkan wata hulda da kasar Sudan, har sai an kafa sabuwar gwamnatin farar hula
Majalissar tsaro ta kungiyar tarayyar Afirka ta sanar da haka ne jiya Alhamis, bayan da Shugabannin masu zanga zanga, suka ki amincewa da wani tayi da Majalisar sojoji mai mulki a Sudan ta yi musu, domin samar a mafita ga makomar siyasar kasar
Shugabannin masu zanga-zangar sunce kiran tattaunawar a da sojojin suka yi bana Tsakani da Allah bane, biyo bayan mummunan harin da aka kaiwa masu zanga-zangar a birnin Khartoum, harin da shaidun gani da ido suka zargi rundunar tsaro da aka fi sani da Rapid Support Force

Likitocin da ke kawance da masu zanga-zangar sun ce yawan adadin mutanen da suka mutu ya haura zuwa 108 ya zuwa ranar Laraba
Ma’aikatar lafiya ta Sudan ta fadi a wata sanarwa cewa yawan wanda suka mutu bai haura 46 ba
A Majalisar Dinkin Duniya, jakadan Afirka ta Kudu Jerry Matjila, ya fadawa manema labarai cewa Afirka ta Kudu ta bi sahun hukumomin kungiyar AU ta soke duk wata hulda da Sudan
Ya kara da cewa Afirka ta Kudu tana kira ga dukkan bangarorin da su koma kan teburin sulhu, su kuma amince da mika mulki ga farar hula cikin gaggawa

Dubi ra’ayoyi
A jamhuriyar Nijar yau aka yi bikin damka wa hukumomin tsaron kasar wani tallafin kayayakin soji, wadanda aka kiyasta darajarsu kudin su kimanin dolla Amurka miliyan 21, domin rundunar hadin gwiwar G5 Sahel mai yaki da ‘yan ta’adda a kasashe 5 na yankin sahel
Tallafin wanda ke kunshe da wasu sabbin motoci da wasu mahimman kayayakin sadarwa, gudunmawar da kasar Amurka ta yi alkawalin bayar wa, da nufin karfafa gwiwa ga rundunar G5 sahel a yakin da dakarunta ke karawa da ‘yan ta’adda inji jakadan Amurka a Nijar Amb
Eric P
Whitaker, lokacin da yake damkawa hukumomin tsaro makullan wadannan motocin
Jami’in hulda da ‘yan jarida a ofishin jakadancin Amurka a Nijar Alhaji Idi Bara'u shine yayi mana karin bayani
Ministan tsaron kasar Nijar Alhaji Kalla Moutari, dake karbar wannan tallafi ya jinjinawa gwamnatin Amurka, saboda a cewarsa ta yi tsayin daka akan maganar samarda tsaro a yankin sahel
Ya nuna cewa wadanan kayayyaki zasu yi amfani sosai wajen murkushe ‘yan ta’addan kan iyakokin Nijar, Mali da Burkina Faso
Wannan tallafi ya zo ne bayan kwana biyu da shugaban kasar Nijar Issouhou Mahamadou ya gana da jakadun Amurka da Faransa a fadarsa, haduwar da ta kasance suka samu damar tantaunawa a tsakanin hafsoshin sojan kasashen 3, inda suka bullo da wasu sabbin dubarun yaki da ‘yan ta’adda
A jajibirin karamar Sallah hukumomin Nijar sun sanar da cewa sojojin kasar sun karkashe ‘yan boko haram sama da 50 a yankin Diffa, yayinda aka kama wasu 2 dauke da bom da suke shirin tayarwa bayan wadanda dubunsu ta cika anan Yamai, su ma a wani lokacin da suke shirin kai farmaki
A saurari cikakken rahoto daga Souley Moumouni Barma

An kashe sojojin Amurka 4 da dakarun Nijar 4 a lokacin artabo da 'yan kungiyar Islama
Dubi ra’ayoyi
An kashe sojojin Amurka 4 da dakarun Nijar 4 a lokacin artabo da 'yan kungiyar Islama
Mukaddashin Sakataren Harkokin Tsaron Amurka, Patrick Shanahan, ya amince da bayanan binciken harin da aka kai kan dakarun Amurka, na musamman da ke aikin wanzar da zaman lafiya a jamhuriyar Nijar, kusan shekaru biyu da suka gabata, wanda yayi sanadiyar mutuwar sojojin Amurka 4 da kuma sojojin Nijar 4
A wata sanarwa da aka fitar da safiyar yau Alhamis, mukaddashin sakataren na harkokin tsaro, Shanahan, yace ya gamsu da “duk abubuwan da aka gano a binciken, kuma matakan da aka dauka sun yi dai-dai” bayan da yayi nazarin, rahoton binciken, na harin da aka kai ranar 4 ga watan Oktobar shekarar 2017, a kusa da kauyen Tongo-Tongo, mai kimanin kilomita 200 arewa da Yammai babban birnin Nigar
Rahoton karshe, wanda aka fidda, a watan Mayun shekarar 2018, ya gano cewa akwai matsaloli da yawa da suka addabi dakarun, ciki har da rashin bada kyakkyawan horo, da kuma karancin kayan aiki masu kyau, gami kuma, da rashin shirin dakarun a lokacin da sojojin Amurka 46, da dakarun Nijar, suka kama hanyar neman wani babban dan ta’adda
Dubi ra’ayoyi
A yau Laraba shugaban hukumar da ke kula da harkokin ba da agaji na Majalisar Dinkin Duniya, ya ce akwai bukatar kudade na gaggawa don a magance yunwa a yankin arewa maso gabashin nahiyar Afrika bayan da aka kara samun karancin ruwan sama
Mark Lowcock ya ce zai saki dala miliyan 45 daga asusun gaggawa na Majalisar Dinkin Duniya don taimakawa a Somalia, Ethiopia da Kenya
Amma ya ce ana bukatar karin kimanin dala miliyan 700 a wannan shekara don hana matsalar yunwa kamar wacce ta faru a Somalia a shekarar 2011, lamarin da ya yi sanadiyyar mutuwar mutum dubu 250
Daga cikin kudade da aka rarraba, dala miliyan 30 na Somaliya ne, dala miliyan 10 ga Ethiopia da dala miliyan 5 na Kenya
"Na fi damuwa da Somalia, inda a karshen shekara, muna tunanin akwai mutane miliyan 5
4 da ke fama da mummunan rashi, miliyan 2
2 na iya kasancewa cikin mummunar yanayi," a cewar Lowcock yayin da yake ganawa da wani karamin rukuni na manema labarai
Dubi ra’ayoyi
An sami sama da mutane dubu biyu dauke da kwayar cutar Ebola a Jamhuriyar Damokaradiyar Kwango,bisa ga cewar ma’aikatar lafiya ta kasar,Inda mutane dubu daya da dari uku da arba’in da shida suka mutu, Wanda da ya kasance asarar rayuka na biyu da aka yi mafi girma a tarihi ta dalilin cutar Ebola
Ranar Litinin ma’aikatar lafiya tace mutane dari biyar da talatin da tara sun yi jinyar cutar sun kuma warke
Ma’aikatar lafiyar kasar tace ingancin tsaro da ake samu da kuma dakile rayuwarshi ya taimaka
A halin da ake ciki kuma, kungiyoyin agajin kasa da kasa ta Red Cross da Red Crescent sun ce akwai bukatar sake lale wajen tunkarar cutar bisa la’akari da yadda take kara raduwa
Dubi ra’ayoyi
Wasu mazauna kauyukan kudancin Kamaru na barin kauyukansu zuwa wasu wurare, biyo bayan hare-haren da zakuna ke kaiwa dabbobinsu
Hukumomin Kamaru da masu kula da gandun daji na gargadin al’umma kan ci gaba da barazanar da ake fuskanta daga dabbobin daji

Ali Sambo mai shekaru 45, shi da matarsa da ‘ya ‘yansa uku sun yi ‘kaura daga kauyensu na Djole ranar Asabar bayan da zaki ya kaiwa dabbobinsu hari, Ya ce cikin makonni biyu zakuna sun kashe musu shanu har 53 a kauyukan Adimbi da Djole da kuma Djinga
Sambo na daga cikin mutanen da suka yi hijira zuwa kauyen Ntui, mai tazarar kilomita 30 daga Yaounde
Makiyaya irin Sambo, wadanda zakuna ke kashe musu dabbobi, suna tsoron idan har iyalansu suka ci gaba da zama a kauyukan, zasu iya kasancewa cikin hatsari suma
Maganar da Sambo ya yi kamar ta sauran makiyaya ce, na cewa ya kamata a kashe Zakunan kamar yadda suke halaka musu dabbobi
Kizito Ombgwa, makiyayin daji ne da jami’an kula da gandun daji suka kai yankin, ya ce aikinsu na farko shine su tabbatar da cewa mutane basa fuskantar barazana
Amma ya ce kamata ya yi a kama Zakunan a mayar da su inda suka fito
Donnacien Oum, babban jami’in gwamnati ne a yankin da zakunan suke kai hare-haren, ya ce hukumomi na shirin biyan makiyayan kudaden shanunsu da suka rasa
Ya ce kamata ya yi al’umma musamman ma makiyaya su yi hakuri
Sashen kare hakkin jama’a na ma’aikatar kula da harkokin cikin gida na shirin biyan dukkan wadanda suka rasa dabbobinsu diyya
Kungiyoyin kare gandun daji da dabbobi sunce kamar yadda namun dajin ke kaiwa mutane da dabbobinsu hari, haka ma suma mutanen ke kaiwa namun dajin hari, da inda suke
Kasancewar ‘karin yawan mutane da ake samu wanda ya yi sanadiyar mamaye wasu gandun daji, kamar yadda aka mayar da wasu gandun dajin Kamaru suka koma gonaki da kauyuka, shine ke haddasa matsala tsakanin mutane da dabbobin daji kan abinci

Dubi ra’ayoyi
Shugabannin riko a kasar Sudan sun ce sun soke yarjejeniyar da suka cimma a baya da masu zanga-zanga fararen hula, biyo bayan harin da dakarun tsaro suka kai jiya Litinin a birnin Khartoum wanda yayi sanadiyar mutuwar mutane 35
Janar Abdel Fattah al-Burhan, shugaban kwamitin sojin kasar dake riko, a wani jawabi da yayi wanda aka nuna a talabijin yau Tallata, ya sanar da cewa ba tare da bata lokaci ba, za a kafa gwamnatin hadin gwiwa kuma zata shugabanci kasar har zuwa lokacin da za a yi zabe nan da watannin 9
Janar Burhan ya kuma ce za a shirya zaben a karkashin sa idon wakilan yankin da na kasa-da-kasa
Farmakin da aka kai jiya litinin a wurin da ake zanga-zangar, a wajen ma’aikatar tsaron kasar shi ya kara tabarbarar da tattaunawar da ake yi tsakanin sojoji da ‘yan Alliance for Freedom Change, wato hadakar masu zanga-zanga da jam’iyyun adawa
Kungiyar Professionals Association ta Sudan, wato babbar kungiyar dake shirya zanga-zangar, ta zargi jami’an tsaro da aikata kisan kiyashi a jiya litinin
Dubi ra’ayoyi
Hukumomi a kasar Kamaru sun kara tsaurara matakan tsaro a yankin matatar man kasar, biyo bayan wata fashewar bututun mai da ya faru a karshen mako, wanda yayi sanadiyar rufe matatar
Hukumomin sun musanta cewar mayakan sa kaine suka kai harin, sun kuma kara da cewar baza’a samu karancin mai ba a sanadiyyar rashin aikin matata
Fashewar tayi sanadiyar tashin gobara da tayi sanadiyyar lalacewar wasu na’urori, amma ba’a rasa rai ba
Ministan kasuwanci na kasar Kamaru Luc Magloire Mbarga Atangan ya tabbatar da cewar ba za’a samu karancin mai ba ballantana Karin kudin sa
Ya ce shekaru 2 da suka gabata Kasar ta taba samun kanta a cikin irin wanna halin, lokacin da aka rufe matatar har na tsawon watannin 8 don aiwatar da wasu gyare-gyare, kuma karanci Mai da aka samu bai yi wani tasiri ba
Domin kuwa sun kara yawan Man da ake shigowa da shi ba tare da kara kudin Man ba
Ya bukaci jama’a da su kwantar da hankalinsu kada su tsorata

Dubi ra’ayoyi
Akalla mutum 9 suka mutu sannan wasu da dama suka ji raunuka yayin da dakarun gwamnati suka yi kokarin tarwatsa masu zanga zanga da suka yi zaman dirshan a tsakiyar birnin Khartum da ke Sudan, a cewar majiyoyin likitocin Sudan da kuma kwamitin likitocin bangaren ‘yan adawa
A yau Litinin an ji fashewar boma bomai da kuma karar harbe harben manyan bindigogi yayin da jami’an tsaron suka tunkari wurin da masu zanga zanga suke zaune a wajen shelkwatar sojojin kasar
Kamfanin dillanci labarai na Reuters, wanda ya ruwaito labaransa daga gidan talabijin na SKY News na larabci, ya ce mai magana da yawun gwamnatin sojin wucin gadi a Sudan, ya ce samaman da aka kai, ya kaikaici wani gungun masu aikata manyan laifuka ne a kusa da inda masu zanga zangar suke
Amma ya ce babu abin da ya sami masu zanga zangar
Ofishin jakadancin Amurka da ke Khartum ya wallafa wani sakon Twitter cewa, “dole a dakatar da hare-haren da ake kai wa akan masu zanga zanga
”

Dubi ra’ayoyi
Lura da yadda dalilan siyasa ke zama wata hanyar haddasa rarrabuwar kawunan jama’a a yau a wannan nahiya, ya sa kungiyar Les Nigeriens sont des cousins daukar matakan kaucewa fadawa irin wannan tarko
Kungiyar matasa masu fafutukar kawar da bambancin kabilanci daga kawunan jama’ar Jamhuriyar Nijar ta shirya wani taron saukar Alkur’ani mai girma a yau Lahadi 2 ga watan Yuni da nufin rokarwa kasa da makwabtanta kubuta daga matsalolin ta’addancin da suka addabe su
An gudanar da karatun ne a farfajiyar makarantar faramarin Boukoki ta 4 da ke Yamai inda dimbin jama’a ta hallara a wannan domin karatun Alkur’ani mai girma wanda kungiyar matasa masu fafutukar kawar da bambancin kabila da ake kira Les Nigeriens sont des Cousins ta shirya don neman zaman lafiya a kasa
Kungiyar wacce ke kunshe da matasa maza da mata na ciki da wajen Nijar masu amfani da kafafen zamani na da burin mayar da hankali akan al’adun gargajiya don karfafa dankon zumunci a tsakanin al’umomi in ji jagorar wannan tafiya Haoua coulibaly
Lura da yadda dalilan siyasa ke zama wata hanyar haddasa rarrabuwar kawunan jama’a a yau a wannan nahiya, ya sa kungiyar Les Nigeriens sont des cousins daukar matakan kaucewa fadawa irin wannan tarko
Wannan shi ne karon farko da matasa ke kafa kungiyar yaki da bambancin kabilanci a nan Nijar matakin da tuni ya samu karbuwa daga mahukuntan wannan kasa saboda gamsuwa da sakwannin hadin kai da mambobin kungiyar ke aikawa al’uma ta hanyar kafafen sada zumunta wadanda a yau ke zama wani babban dandalin zazzafar mahawara
Saurari cikakken rahoton Sule Mumuni Barma daga Yamai:

Dubi ra’ayoyi
Su dai ‘yan gudun hijrar, sun kwashe watanni cikin wani yanayi na tashin hankali, a wani wuri da aka ajiye su a birnin na Tripoli
Hukumar da ke kula da ‘yan gudun hijra ta Majalisar Dinkin Duniya, UNHCR, ta ce ta kwashe masu gudun hijira da masu neman mafaka 149 daga Tripoli, babban kasar Libya mai fama da tashin hankali, inda ta kai su kasar Italiya domin kare rayukansu
An kai ‘yan gudun hijira wani matsuguni ne da ke wajen babban birnin Roma a karshen makon nan
Sun kuma fito ne daga kasashen Eritrea, Somalia, Sudan da kuma Habasha
Daga cikinsu akwai kananan yara 65, sannan 13 daga cikinsu ba su kai shekara daya ba, a cewar hukumar ta UNHCR mai kula da ‘yan gudun hijira
Su dai ‘yan gudun hijrar, sun kwashe watanni cikin wani yanayi na tashin hankali, a wani wuri da aka ajiye su a birnin na Tripoli
Hakan ya sa hukumar ta hada kai da hukumomin Libya da kasar Italiya aka kwashe su zuwa mafakar da ke Italiyan







Dubi ra’ayoyi
Jerin gwanon 'yan Shi'ah sun gudanar da muzahara a Birnin Yamai
A jamhuriyar Nijar mabiya mazhabar shi’ah sun yi jerin gwano a birnin Yamai, a yau juma’ar karshen watan Ramadan, da nufin nunawa duniya rashin jin dadinsu akan halin kuncin da Falasdinawa ke ciki, lamarin da ya sa suka kona tutar kasar Isra’ila a matsayin jan kunne ga manyan kasashe duniya
Yau da hantsi lokacin da ‘yan shi’ah ke kan hanyar zuwa dandalin Chateau tawaye, dake unguwar lazaret a birnin Yamai, inda suka saba gudanar da taron muzahara na juma’ar karshen watan Ramadan
Ja-yayyar da ake ci gaba da fuskanta akan batun mallakar masallacin Qudus, da kashe kashen dake tattare da wannan al’amari, na kan gaba cikin batutuwan da jagoran mabiya shi'ah Shiek Ahmed Lazaret ya tabo a jawabinsa
Matasa wadanda ke kallon wannan rana ta juma’ar tunawa da al’umar Falasdinu da muhimmanci, sun jaddada aniyar ci gaba da fafutikar ganin masallacin Qudus ya koma hannun su inji Dahirou Moussa da ake kira Chadoua
Lura da yadda jinsin mata ke dandana kuda a rikicin Isra’ila da Falastinawa ya sa mata ‘yan shi’ah sadaukar da komai nasu don ceton takwarorinsu daga wannan tashin hankali
Malama Sa’adatou Aboubakar, na daga cikin masu irin wannan tunani a taron muzaharar wannan shekara, ta kona tutar Isara’ila a matsayin hannun ka mai sanda ga kasashen yammaci, saboda irin gudunmawar da suke badawa wajen ruruta wutar
Ga rahoton wakilin sashen Hausa na Muryar Amurka Souley Moumouni Barma

Dubi ra’ayoyi
Mazauna yankunan Yamai da Dosso da Tilabery sun fada cikin mawuyacin halin rayuwa a sakamakon daukewar wutar lantarki da ake huskanta yau kimanin kwanaki uku, matsalar da kamfanin wutar lantarki Nigelec ya danganta da faduwar wasu karafunan tangarafu tsakanin birnin Kebbi da birnin Gaure
Karar injin jenerato ta mamaye galibin manyan titunan birnin Yamai daya daga cikin biranen da suka fada cikin matsalar wutar lantarki a ‘yan kwanakin nan inda a wasu unguwannin ake shafe tsawon wuni ko tsawon dare ba tare da samun wutar lantarki ba a wani lokacin da ake fama da matsanancin yanayin zafi
Dama tun farkon watan wannan watan Mayu ne darektan kamfanin Nigelec Khalid Alassan ya sanar da al’umar Nijer cewa lalacewar injin kamfanin na tashar Goudel a watan Nuwamban da ya gabata na daga cikin dalilin da suka haddasa karancin wutar lantarki
Darektan kanfanin ya kuma nuna damuwarsa ganin cewa a wannan Azumin watan Ramadan lokaci ne na tsananin zafi da aka fi yawan amfani da wuta sosai a yayin da daya daga cikin injinan tashar Gorou sun daina aiki a wani lokacin da ake kara samun yawaitar mabukatan wutar lantarki
Matsalar wutar lantarki wata dadediyar magana ce da kusan ta kan tasowa a kowace shekara idan yanayin zafi ya zagayo abin da ya sa gwamnatin Nijer soma hangen kafa tashoshin samar da wutar lantarki da hasken rana
Sule Mumuni Barma daga birnin Yamai nada karin bayani a wannan rahoto:

Dubi ra’ayoyi
Kasar Ghana na shirin gudanar da kidayar al'ummar kasarta a karon farko ta hanyar anfani da manhajar na’urar komfuta zallanta
Wannan zai sa Ghana, wacce zata gudanarda kidayar a cikin watan Maris na shekara mai zuwa, ta shiga layin kasashe irinsu Swaziland, Malawi da Kenya a matsayin kasashen Afrika na farko da zasu gudanar da kidayar jama’a ta irin wannan hanyar
Har zuwa zaben farko da aka yi a shekarar 2010, ana anfani ne da takarda wajen rubuta sunayen mutane, abinda yasa kirgan jama’a yakan dauki wattani
Amma a karkashin sabon tsari mai zuwa, Ghana zata yi anfani ne da na’urorin komputa da tauraron Dan Adam wajen tabattar da ganin an kidaya daukacin al'ummar kasar, ba tare da an bar kowa a baya ba

Dubi ra’ayoyi
Yayin da dalibai a kasar Kamaru suka fara rubuta jarabawar shekara shekara, jiya Litinin, daruruwan malaman su a yankin da ake amfani da harshen turancin Igilishi sun shiga tituna suna zanga zanga
Malaman suna neman ingancin tsaro bayan da aka kashe takwarorin aikin su uku, aka kuma yi garkuwa da wani dalibi, banda wadanda aka sace ko kuma aka kashe a lokutan baya, da kona kaddarori a cikin shekaru biyu da ‘yan tawaye suka shafe suna tada kayar baya
Malaman sanye da bakaken tufafi rike da kwalayen rubuta da suka bayyana bukatar tsaro, sun yi jerin gwano a wani titi dake garin Bamenda, babban birnin lardin arewa maso gabashin kasar
Suka ce “Mun gaji, Allah ka taimaki malaman kasar Kamaru, ka taimaki malaman yankin arewa maso yamma
Bamu san abinda zamu yi ba
Bamu san inda zamu nufa ba
”
Malaman sun gudanar da zanga zangar jiya Litinin, a daidai lokacin da daruruwan daliban makarantar sakandaren Bamenda da ake koyarwa da harsunan Faransanci da kuma Turancin Ingilishi suke rubuta jarabawa
Dubi ra’ayoyi
Daruruwan mutane maza da mata ‘yan asalin yankin Diffa mazaunan birnin Yamai ne suka hallara a taron da kungiyarsu ta kira da nufin tattaunawa kan matakan tsaro domin gudanar da ayyukansu ba tare da wata fargaba ba
A Jamhuriyar Nijar, ‘yan asalin yankin Diffa mazauna birnin Yamai sun bukaci gwamnatin kasar ta kara tsaurara matakan tsaro da nufin bai wa kamfanonin man fetur da ma jama’ar yankin damar gudanar da ayyukansu ba tare da wata fargaba ba
Sun yi wannan kira ne da nufin ganin an farfadowar da tattalin arzikin yankin da ya durkushe yau shekaru kusan hudu, sanadiyar rikicin Boko Haram
Daruruwan mutane maza da mata ‘yan asalin yankin Diffa mazaunan birnin Yamai ne suka hallara a taron da kungiyarsu ta kira a wunin jiya Lahadi da nufin tattaunawa akan mawuyacin halin da jama’ar Diffa ta tsinci kanta ciki
Yankin na Diffa na da arzikin danyen mai amma kuma matasansa na fama da zaman kashe wando a sanadiyar rikicin Boko Haram

Baya ga haka, noma, kiwo da kamun kifi na daga cikin ayyukan da jama’ar Diffa musamman na kewayen tafkin Chadi da kogin Komadougou ke dogara akansu domin hucewa kai takaici
Sai dai rahotanni na nuni da cewa a ‘yan shekarun nan, kusan komai ya durkushe sakamakon tabarbarewar tsaro
Garkuwa da mutane domin neman kudin fansa da kisan fararen hular da ba su ji ba ba su gani ba da satar dukiyoyi ko fashi da makami na daga cikin matsalolin da suka yi dalilin kafa dokar ta baci a Diffa, matakin da ya kai ga rufe kasuwanni da dama
A saurari cikakken rahoton wakilin Muryar Amurka Sule Mumuni Barma

Dubi ra’ayoyi
Hukumomi a gabashin Congo sun ce akalla mutane talatin sun mutu kana wasu mutane dari biyu sun bata bayan wani jirgin ruwa ya nutse a wani tafki
Kantomar yankin Inongo, Simon Mboo Wemba, ya fadawa kamfanin dillancin labaran Associated Press cewa da yammacin jiya Lahadi cewa galibin mutane da suka cikin jirgin ruwan da ya niste a tafkin Mai-Ndombe malamai ne

Kantomar yace sun yi amfanin da jirgin ruwa ne zuwa karba albashin su ne saboda lalacewar hanyoyin yankin
Sai dai nan da nan ba a iya gano adadin mutane dake cikin ruwan ba yayin da jirgin ya fada cikin yanayi mara kyau da yammacin ranar Asabar
Amma jami’ai sun kiyasta akwai daruruwar mutane a cikin jirgin
Sama da mutane tamanin sun kubuta

Dubi ra’ayoyi
Ganin yadda aka shiga bayyana shakku kan yiwuwar hukumar zaben Janhuriyar Nijar ta kintsa kafin lokacin zaben 2021, hukumar ta yi maza ta ce idan ma akwai matsala to ba ita ce sanadi ba; kamfanin kasar Faransa da aka ba shi aikin samar da kundin rajista ne, kamfanin kuwa ya ce a'a
Duk da buga labarin da kafafen yada labarai su ka yi cewa, ana jan kafa wajen soma ayyukan hada kundin rajistar masu kada kuri’a a zabukan 2021 na kasar, lamarin da suka ce na damin gwamnatin Nijar wace, ta hanyar Ministan Cikin Gidan kasar ta ja hankulan shuwagabanin kamfanin kasar Faransa da ke aikin, akan bukatar su farga daga barci, mafari kenan da bangarorin biyu suka kira taron manema labarai, don fitar da jama’a daga duhu
Aladoua Amada, Mataimakin Shugaban Hukumar Zaben Nijar (CENI a takaice) ya jaddada cewa wannan al’amari ne mai matukar sarkakkiya, saboda haka ya kamata kafafen yada labarai da sauran masu ruwa da tsaki su bi a hankali
Ya ce hukumar na bukatar mutum dubu bakwai baya ga sauran bukatun da Nijar ba ta da kwarewa a kai, wanda don haka ne ma aka tuntubi kamfanin da ya kware
Shi ma Wakilin kamfanin Gemalto na kasar Faransa Jean Michel ya bada tabbacin cewa komai zai gudana akan lokacin da aka tsayar, saboda haka batun saba alkawali bai ma taso ba a bisa la’akari da irin darussan da suka koya a yayin gudanar da irin wadanan aiyuka a kasashe da dama na Afirka
Milliard ko billion 20 na cfa ne ake bukata domin gudanar da aikin hada wannan kundi da ake ganin zai taimaka a toshe dukkan wata kafar magudin zaben
A ra’ayin wasu ‘yan kasar rashin cika alkawali daga bangaren Nijar ne ya haddasa tsaiko wajen soma wannan aiki abinda hukumar zaben kasar tace ba gaskiya ba ne
Ga dai wakilinmu Sule Barma da cikakken rahoton:

Dubi ra’ayoyi
A cigaba da nuna misalin muhimmancin hakuri da juna, da hadin kai, da zama tare wanda magabata ke nunawa a lokacin watan Ramadan, Shugaban kasar Ghana da Mataimakinsa da sauran magabata sun yi bude baki da sauran jama'a
Shugaban kasar Ghana, Nana Addo Dankwa Akufo Addo, da sauran magabatan kasar sun halarci liyafar iftar, wato bude-baki, wadda Mataimakin Shugaban kasa, Alhaji Mahmud Bawumia, ya shirya albarkacin watan Ramadan
Al’ummomin kasar Ghana, musamman ma na zango sun halarci wannan liyafa ta iftar wadda aka shirya a fadar gwamnati watau Jubilee House
Tunda aka soma azumin wantan Ramadan Mataimakin Shugaban kasa ya soma rangadin jahohin kasar, ya na bude baki da al’ummomin Zango na jahohin, har lokacin da Allah ya kawo ranar yin iftar din a birnin Accra
Sauran magabatan da su ka hallara sun hada da Babban limamin kasa Shiekh Dr Usman Nuhu Sharubutu da Shugaban Majalisar sarakan zango, Sarkin Dagombawa Alhaji Abdul kadir Tahir da kusoshin gwamnati da kuma talakawa – musamman daga Zango
Mataimakin Shugaban kasar ya yi farin ciki da haduwar dinbin jama’a, da su ka hada da Musulmi da wadanda ba Musulmi ba – musamman ma jami’an diflomasiyya, “Wannan lokaci ne na Ramadan, kamar yadda kuka sani wata
ne mai muhimanci wanda idan da roki Allah a cikinsa yak e amsawa da gaggawa
”
Sauran mutane ma sun tofa albarkacin bakinsu, ciki har da wanda y ace yayi farin cikin ganin yadda Musulmi da Kirista su ka hadu wuri guda - ciki har da Shugaban kasa – kuma ana cin abinci tare albarkacin watan Ramadan
Ga dai wakilinmu a Ghana Ridwan Abbas da cikakken rahoton:


Dubi ra’ayoyi
A Jamhuriyar Nijer, cinkoson jama’a a manyan birane wanda ya samo asali daga karuwar yawan al’umar kasar ya haddasa karancin ruwan sha, lamarin da ya sa gwamnatiin kasar ta soma daukar matakai domin magance wannan matsalar
Wannan matsalar ta ruwan sha wani batu ne dake kara ta’azzara a ‘yan shekarun nan a birane da karkara duk kuwa da irin matakan da hukumomi da kungiyoyi masu zaman kansu ke dauka lamarin da masana ke dangantawa da karuwar yawan al’uma a wani lokaci da ake fama da matsalar wutar lantarki, a cewar Habou koure Jakou, darektan ma’aikatar kula da albarkatun ruwa a matakin birane

Rashin tattali da nuna halin ko in kula na daga cikin matsalolin da aka gano cewa suna haddasa karancin ruwa a birane inji Ousman Dambaji shugaban kungiyar REJEA mai kare hakkin jama’a a fannin ruwa da tsafta
Ministan albarkatun Ruwa, Farfesa Issouhou Katambe ya bayyana cewa tuni gwamnati ta fara hangen bullo da matakan da zasu bada damar sassauta wahalhalun jama’a a fannin ruwan sha
Samar da tsari musamman game da farashin ruwan sha tsakanin attajirai ko manyan ma’aikata masu karamin karfi na daga cikin hanyoyin da gwamnatin Nijer ke hange don karfafa matakan samar da wadatar ruwa, abinda ya sa a baya bayanan majalisar dokokin kasar ta amincewa shirin kafa hukumar zuba ido akan harkokin ruwan sha
Saurari cikakken rahoton wakilin Murya Amurka Souley Moumouni Barma


Dubi ra’ayoyi
Kasashen Afrika ta Gabas suna shirin haramta shiga da sabulan wanka ko man shafawa ko kuma wani abu mai dauke da sanadarin hydroquinone, wanda ke sa mutum ya zama baturen karfi da yaji, sanadari dake tattare da matsalolin lafiya masu yawan gaske
Majalisar dokokin kasashen Afrika ta Gabas a makon da ya gabata ta tabbatar da wani kuduri dake kira ga yankin baki daya kada a yi ko a shigo da kayan gyaran jiki mai dauke da sanadarin dake sauya launin fatai
Kayan gyaran jiki mai sa fata tayi fari galibi ana yin sa ne da sanadarin hydroquinone, wanda ke kawowa fata matsaloli haka ma wasu sanadarai da aka harhada dake sauya launin fata suna iya zama ciwo
Kasashen Ghana, Ivory Coast, Kenya, Nigeria, Rwanda da Afrika ta Kudu sun haramta ko kuma suna sa ido akan irin wadannan kaya, yayin da Tanzania ta haramta shiga da su kwata kwata a cikin kasarta
Majalisar dokokin Afrika ta Gabas a makon da ya gabata ya tabbatar da kudurin haramta yi da kuma shiga da sanadarin hydroquinone a cikin yankin
Suzan Nakawuki ‘yar majalisar dokokin yakin Afrika ta Gabas
Tace sanadarin mai sa fata tayi fari hydroquinone, ba mata kadai ke amfani da shi ba har da maza
Mun ga maza masu shafe shafe domin fatarsu tayi fari fiye da mata
Amma mun gano wannan abu ya zama babbar matsala, don haka dole a ja masa burki kafin ya ta’azzara
Dubi ra’ayoyi
Fayfan bidiyon wanda hukumomin Nijar suka haramta wallafa shi ta kowace irin kafa na dauke ne da wani sako wanda a cikinsa Hama Amadou ke nuna jin takaici akan abin da ya kira gazawar gwamnatin Nijar wajen shayo kan matsalar tsaro
Gwamanatin Jamhuriyar Nijar ta shigar da karar shugaban jam’iyyar Moden Lumana, Hama Amadou a gaban kotu saboda zarginsa da yunkurin katsewa jami’an tsaro hanzari a yakin da kasar ke yi da ‘yan ta’adda
Wannan ya biyo bayan wasu kalaman da ya furta ne a wani fayfan bidiyon da ya bayyana a kafafen sada zumunta a washegarin harin da ya hallaka sojojin kasar kimanin 29
Sai dai makusantansa na cewa bita da kullin siyasa ne kawai
Fayfan bidiyon wanda hukumomin Nijar suka haramta wallafa shi ta kowace irin kafa na dauke ne da wani sako wanda a cikinsa Hama Amadou ke nuna jin takaici akan abin da ya kira gazawar gwamnatin Nijar wajen shayo kan matsalar tsaro
Ya kara da cewa gwamnatin na amfani da yanayin tabarbarewar tsaron da ake ciki don aika wani rukunin sojojin kasar lahira dagangan yayin da wasu akan korer su gaba daya daga bakin aikin soja akan dalilan da ba su da mahimmanci
Tuni dai ma’aikatar tsaro ta kasa ta ba da sanarwar kan wannan magana a gaban kotu akan bukatar ta yi hukunci kamar yadda ministan tsaro Alhaji Kalla Moutari ya tabbatar
Ana su bangare magoya bayan jam’iyar Moden Lumana irinsu Bana Ibrahim na kallon matakin na gwamnatin Nijer a matsayin wani bita da kullin siyasa
A cikin wannan sakon bidiyo jagoran na ‘yan adawa ya kuma zargi mahukuntan Nijar da rashin bai wa dakarun kasar wadatattun kayan yaki lamarin da yake ganin shi ne ke kawo cikas a wannan yaki da ya ki ci ya ki cinyewa
Sai dai su ma hukumomi sun musanta wannan zargi
Saurari cikakken rahoton Sule Mumuni Barma daga Yamai


Dubi ra’ayoyi
Shugaban kasar Nijar Issouhou Mahamadou ya tattara manyan hafsoshin soja da jakadun Amurka da Faransa, a yinkurinsa na sake damara don inganta tsaron kasar, mako guda bayan mummunan harin da ya hallaka sojojin Nijar
An kammala wani taro a fadar shugaban kasar Nijar Issouhou Mahamadou wanda ya tattara manyan hafsoshin soja da jakadun Amurka da Faransa, mako guda, bayan mummunan harin da ya hallaka sojojin Nijar a wani kauyen Tilabery mai iyaka da kasar Mali
Taron, wanda shi ne makamancinsa na farko da ke hada hukumomin tsaron Nijar a daya gefen kuma da kasashen Amurka da Faransa, na matsayin wani matakin nazarin hanyoyin zartar da shawarwarin da aka tsayar a tantaunawar da ta hada Shugaba Issouhou Mahamadou ta wayar tarho da Shugaba Donald Trump da Shugaba Emmanuel Macron da nufin sake karfafa matakan yaki da ‘yan ta’adda
Alhaji Kalla Moutari shine Ministan Tsaron kasar Nijar
Hada karfi domin kaddamar da farmakin hadin guiwa a fagen fama tsakanin sojojin Nijer da takwarorinsu na Amurka da Faransa na daga cikin sabbin dubarun da ake saran zartar da su a nan gaba domin kakkabe masu tayar da kayar baya a wannan yanki
Jakadan Amurka a Nijar Amb Eric P
Whitaker ya jaddada cewa gwamnatin Amurka za ta ci gaba da tallafawa wannan kasa a dukkan fannonin da aka saba diflomasiyya da ayyukan ci gaban kasa da tsaro
Sannan ya kara da cewa tsaro da kwanciyar hankali wasu abubuwa ne da sai da su ake samun sukunin bayarda kowane irin tallafi, sabili kenan da ya sa za mu ci gaba da bai wa jami’an tsaron Nijar horo da kayan aiki, don ganin sun samu kwarin gwiwar tunkarar barazanar tsaron da ake fuskanta a yau
Jamhuriyar Nijar ta fuskanci hare haren ta’addanci da dama a makon jiya, a yankin Tilabery
Mafi muni shi ne wanda ya yi sanadin mutuwar sojojinta 29, wadanda ‘yan bindiga suka yi wa kwanton bauna a dai-dai lokacin da wata motarsu ta taka nakiya a kauyen Balley Beri kusa da Tongo Tongo mai iyaka da Mali
Saurari cikakken rahoton wakilin Muryar Amurka: Souley Moumouni Barma

Dubi ra’ayoyi
Wasu mazauna garin Wau na kasar Sudan ta Kudu sun ce dangantaka tsakanin sojoji da fararen hula ta ci gaba sosai cikin ‘yan makonnin nan saboda yunkurin samar da zaman lafiya da ake ci gaba da yi
Dayawa daga cikin fararen hula yanzu sunce basa tsoron ganin wani mai kaki, amma kuma ‘yan kasar sun yi kira ga gwamnati da ta biya sojoji albashinsu akan lokaci ta yadda ba zasu shiga yin wasu abubuwan da basu kamata ba domin samun kudin da zasu ciyar da iyalansu
Wasu kungiyoyin agaji biyu masu zaman kansu da ake kira Safer World da CEPO masu kula da ci gaban zamantakewar al’umma, sun yi ta shirya tarukan karawa juna sani a garin Wau cikin shekaru biyu da suka gabata, domin farfado da dangantaka tsakanin sojoji da fararen hula
A wani taron da aka gudanar jiya Talata, akan halin da ake ciki kan dangantakar sojoji da fararen hula a yankin Wau, mazauna yankin sunce lamura sun daidai ta yanzu, kuma yanzu ba wani bakon abu bane aga sojoji da fararen hula kafada da kafada suna sayayya tare da tayin tafiye-tafiye


Dubi ra’ayoyi
A shekarar da ta gabata, mataimakin shugaban kasa Chilima ya fice daga jam’iyya mai mulki ta Democratic Progressive Party, ya kafa wata jam’iyya da ta fi mayar da hankali kan matasa
Shugaban kasar Malawi Peter Mutharika na neman wa’adi na biyu yayin da masu kada kuri’a suka dunguma zuwa rumfunan zabe a yau Talata
Kusan mutum miliyan 6
8 ake sa ran za su yi zabi tsakanin shugaba mai ci Mutharika mai shekaru 78 da ko mataimakin shugaban kasa Saulos Chilima
Har ila yau akwai Lazarus Chakwera wanda a da mai wa’azi ya koma harkar siyasa
Wadannan ‘yan takarar da ke kalubalantar shugaba Mutharika, sun yi alkawarin magance matsalar cin hanci da ta addabi kasar ta Malawi da ke kudancin Afrika
Shi kuwa Mutharika, ya gina yakin neman zabensa ne bisa alkawarin bunkasa tattalin arzikin kasar da fannin ababan more rayuwa
A shekarar da ta gabata, mataimakin shugaban kasa Chilima ya fice daga jam’iyya mai mulki ta Democratic Progressive Party, ya kafa wata jam’iyya da ta fi mayar da hankali kan matasa
Matasa a Malawi su ne suka fi yawa a adadin masu kada kuri’a a kasar

Dubi ra’ayoyi
Nahiyar Afirka ta zamanto nahiyar da take saurin ci gaba a duniya
Cikin shekaru goma sha biyar masu zuwa, Majalisar Dinkin Duniya(MDD) ta yi hasashen birane goma masu saurin ci gaba suna Afirka
A kasashen kudu da hamadan Afrika, yawan al’umma ya ninka tun tsakiyar shakarun alif da dari tara da casa'in
Yawan mutane sun kai miliyan dari hudu a shekarar 2016
A cewar masana, kashi 40 cikin 100 na mutanen yakin suna zaune a birane ne, inda aka kwatanta shi da kashi 31 cikin 100 a shekarar 2000
Duk da haka, ci gaba ta fuskar gine-gine da kamfanoni bai kai yadda ake bukata ba domin ci gaba da gudanar da rayuwa a birane
Kashi 60 cikin 100 na mutanen da ke zaune a birane a kasashen kudu da hamada suna zaune ne cikin yanayin na talauci, kashi 25 ne kadai ke samin taceccen ruwan sha
Rashin kyan tsarin kwatoci da kuma rashin iya shawo kan ambaliyar ruwa suma wasu kalubale ne
Kouman Kossia Tamia sarauniyar gargajiya ce a Ivory Coast
Tana jin tsoron duk damunar da ta zo da kuma ambaliyar da ke faruwa
Ta yi kukan cewa idan lokacin damuna yazo, ba zata iya yin komai ba
Komai ya tsaya cik
Amadou Diarra shine magajin garin Arewacin Pikine, wata unguwar waje dake babban birnin Senegal, Dakar
Ya ce yana kallon yadda ake zuwa bandaki a kowa ina a waje, a matsayin matsalar dake ci gaba
Ga fassarar rahotan Wakilin Muryar Amurka Nicolas Pinault:

Dubi ra’ayoyi
Gwamantin Masar ba ta bayyana ko wannan samamen da aka kai yana da alaka da bom din da aka dasa da ya raunata yan yawon bude ido wajen 17 ba
Ministan harkokin cikin gidan Masar ya ce jami’an tsaro sun kashe ‘yan bindiga 12 a lokacin da suka kai wani samame a yau Litinin a kusa da birnin Al-Kahira
Wata sanarwar da ma’aikatar ta fitar, ta nuna alakar ‘yan bindigar da kungiyar Hasm, wani reshen kungiyar ‘Yan Uwa Musulmi ta Muslim Brotherhood, kuma jami’an sun ce sun samu wasu abubuwa masu fashewa, bindigogi da kuma harsasai a wurare biyu daban-daban da suka kai samamen
Samamen ya zo ne kwana daya bayan da aka dasa wani bom a gurin duba ababen hawa da ya kaikaici wata motar Bus ta ‘yan yawon bude ido a kusa da dalar nan ta Egypt Giza Pyramids
Fashewar ta raunata akalla mutum 17
Har yanzu babu wadanda suka dauki alhakin kai wannan harin, kuma Ministan Cikin Gidan bai alakanta samamen na yau Litini ba da fashewar bom din ba

Dubi ra’ayoyi
Ofishin jakadancin Amurka a jamhuriyar Nijar ya shirya liyafar bude baki ma Musulmin kasar, a albarkacin watan Ramadan
Ofishin jakadancin Amurka a jamhuriyar Nijar ya shirya liyafar bude baki ma Musulmin kasar, albarkacin watan Ramadan abinda ya sami yabo daga shuwagabanin kungiyoyin ci gaban al’uma, a bisa la’akari da yadda zai kara karfafa zumunci a tsakanin mabiya addinai mabambanta
Al’ada ce a kowace shekara idan irin wannan lokaci na azumin Ramadan ya zagayo ofishin jakadancin Amurka a Nijar kan gayyaci Musulmin kasar a babbar liyafar da ake shiryawa takanas domin bude baki, abinda ke zama wata hanyar kara tunatarwa akan mahimmancin mutunta abokan zama ba tare da la’akari da wani bambancin addini ba…
Jakadan Amurka a Nijar Ambasada
Eric P
Whitaker ya bayyana cewa sanin kowa ne Musulunci addini ne da ke bukatar mutane su kusanci juna, su kasance masu zaman lafiya da taimakon juna, musamman a lokacin Ramadan
Sau dari na sha ganin irin wannan halayya ta na faruwa a tsakanin ‘yan Nijer da baki mazauna wannan kasa, kamar yadda a yanzu haka dubban mutanen da suka gudo daga kasashensu sanadiyyar tashe-tashen hankula ke samun mafaka
Kusan dukkan wasu shuwagabanin kungiyoyin ci gaban al’uma sun halarci wannan liyafa ta bude bakin azumin Ramadan, cikinsu har da shugaban kungiyar makiyayan arewacin Tilabery Bubakar Diallo
Haka su ma kungiyoyin mata sun amsa gayyatar ta ofishin jakadancin Amurka a Nijar
Hajiya Rabi Djibo Magaji ita ce shugabar kungiyar samar da zaman lafiya, APAISE
A karshen wannan haduwa hadakar kungiyar mata, shuwagabanin kamfanoni da masana’antu masu zaman kansu, ta karrama jakadan Amurka, Ambasada Eric P
Whitaker da shugabar cibiyar raya al’adun Amurka a Nijar, Cynthia Faby, da lambobin yabo saboda abinda aka kira tallafin da su ke bayarwa domin ci gaban kananan kamfanoni da masana’antun cikin gida
Ga cikakken rahoton daga Souley Moumouni Barma:

Dubi ra’ayoyi
‘Yan kasar Sudan sun caccaki wakilin Amurka a kasar saboda yin liyafa tare da daya a cikin mutane da ake musu kallon masu ruruta yaki a kasar
Jakadar Amurka a Sudan Steven Koutsis ya halarci liyafar cin abincin bada baki na watan Ramadan a ranar Asabar tare da Mohamed Hamdan Dagolo, wanda ake zargin sojojinsa da aikata tu’annati a yankin Darfur da ma wasu wurare, cikin har da abubuwa da suka faru nan da ‘yan makwanni
Dagolo da aka fi saninsa da lakabi Hemeti, shine komandan rundunar ‘yan bindiga ta Rapid Support Forces
A baya, Hemeti shine komandan ‘yan bindigan Janjaweed, wanda ake zargi da aikata kisar kare dangi a Darfur sama da shekaru goma da suka shude
A waccan lokacin Amurka da sauran kasashen duniya sun yi Allah wadai da kisar a Darfur kana suka kira da gurfanar da wadanda suka aikata haka gaban doka
Dubi ra’ayoyi
Shugaban kasar Nijer Issouhou Mahamadou ya jaddada aniyar ci gaba da jajircewa domin murkushe kungiyoyin ta’addancin dake tada zaune tsaye a kasar da makwaftan ta
A yayin da jamhuriyar Nijer ke ci gaba da zaman makokin sojojinta kusan 30 da ‘yan bindiga suka hallaka a yammacin ranar Talatar da ta gabata a kusa da garin Tongo Tongo, shugaba Issouhou Mahamadou ya jaddada aniyar ci gaba da jajircewa domin murkushe kungiyoyin ta’addanci a yankin tafkin Chadi da yankin Sahel kamar yadda aka fatattake su a Iraki da Syria
A wunin farko na zaman makokin kwanaki uku da aka shiga a baki dayan kasar ta Nijer ne shugaba Issouhou Mahamadou ya ziyarci sojojin dake kwance a asibitin Hospital De Reference domin duba halin da suke ciki sanadiyar harin ta’addancin da ya hallaka abokan aikinsu guda 28 a kauyen Balley Beri, kusa da Tongo Tongo dake kan iyakar Nijer da Mali
Shugaban kasar ta Nijer ya sake isar da gaisuwar ta’aziya zuwa ga iyalan wadanda suka rasu tare da fatan Allah ya yi masu Rahama albarkacin watan nan na Ramadan, wadanda suka jikkata kuma da fatan Allah ya koro masu sauki
Shugaba Issouhou Mahamadou, ya jaddada aniyar ci gaba da daukar matakan tabbatar da tsaron jama’a da dukiyoyinsu tare da dagewa kai da fata domin kare iyakokin Nijer
Ya ce yayi imani ko-ba-jima ko-ba-dade in Allah ya yarda za su ga karshen wadannan miyagun kungiyoyin dake haddasa asarar rayuka kamar yadda aka gama da su a Iraki da Syria

Reshen kungiyar IS a yankin sahara ne ya dauki alhakin kai wannan mummunan harin dake ci gaba da daurewa jama’a kai
A wunin yau Jumma’a ministan tsaron kasar Nijer, Kalla Moutari da babban kwamandan rundunar mayakan tsaron kasar da makarabansa suka zagaya gidajen sojojin da suka kwanta dama domin jajanta masu, a yayinda aka umurci gwamnonin jihohi su ma su je gidajen sojojin da harin ya rutsa da su domin jajanta masu
Ga karin bayani cikin sauti daga Souley Mummuni Barma

An dakatar da tattaunawa har na tsawon sa'o'i 72 a kasar Sudan biyo bayan wasu harbe-harbe
Dubi ra’ayoyi
An dakatar da tattaunawa har na tsawon sa'o'i 72 a kasar Sudan biyo bayan wasu harbe-harbe
Gwamnatin sojin kasar Sudan, ta dakatar da tattaunawar da take yi tsakaninta da shugabannin fararen hula masu zanga-zanga, kan batun gwamnatin wucin-gadi, bayan da aka raunata akalla mutane 8 a wani rikici da aka yi da jami'an tsaro a birnin Khartoum jiya Laraba
A yau Alhamis, Janar Abdel Fattah al-Burhan ya bayyana cewa, an dakatar da tattaunawar har na tsawon sa'o'i 72, sanadiyyar harbe-harben da aka samu, wanda ya dora laifi akan masu zanga-zangar da suka ki cire shingayen da suka saka a manyan hanyoyin babban birnin kasar
A farkon watan da ya gabata ne aka dasa wadannan shingayen, a lokacin da aka fara zaman dirshan, wanda ya jirkice ya koma zanga zangar neman dadadden tsohon shugaban kasar mai mulkin kama-karya, Omar al Bashir ya sauka daga mulki
A ranar 11 ga watan Afrilu, sojoji suka kawo karshen mulkin Al Bashir, amma duk da haka, masu zanga zangar suka bijire suka ki kawar da shingayen tare da ci gaba da zaman na dirshan, suna neman sojojin su mika mulki ga gwamnatin farar hula
Dubi ra’ayoyi
Wani kakakin gwamnatin Jamhuriyar Nijar yace an kashe a kalla sojoji goma sha bakwai yayin da wadansu goma sha daya kuma suka bace bayan da wadansu mahara da ba a san ko su wanene ba suka yi masu kwantan bauna
An kai harin ne a kauyen Tongo Tongo dake yammacin Nijar
Kauyen yana lardin Tillaberi inda mahara suka kashe dakarun sojin Amurka hudu da na jamhuriyar Nijar hudu a shekara ta dubu biyu da goma sha bakwai
Wani jami’in tsaro ya shaidawa kamfanin dillancin labarai na kasar Faransa cewa, ana kyautata zaton kwantan baunan da aka kai ranar Talatan harin ta’addanci ne
Wata kungiyar da ake alakantawa da kungiyar IS ta dauki alhakin harin da aka kai a shekara ta dubu biyu da goma sha bakwai

Dubi ra’ayoyi
‘Karan harbin bindiga ya barke da yammacin ranar Litnin a birnin Khartoum, a lokacin da jami’an tsaro suka yi arangama da masu zanga-zanga a daidai lokacin da kwamitin soji dake rike da mulki a Sudan ya sanar da cewa an cimma yajejeniya da shugabannin masu zanga-zangar akan mulkin kasar
Jami’an tsaro sanye da kaki dauke da makamai sun rika kawar dae shingayen da masu zanga-zangar suka kakkafa, suna harbi da bindiga da amfani dabarkonon tsohuwa, da kuma dukan masu zanga-zangar
Wadansu shaidun gani da ido sunce an kashe mutane da dama an kuma raunata wasu

Kwamitin Sojin dake mulki a Sudan ya zargi wadansu bata gari da bai bayyana ba, da harin da aka kai, ya kuma ce wani jami’ai Sojan dan sanda dake da matsayin Major na daga cikin wadanda suka mutu

Amma babu masaniyar ko wanene yake da alhakn harbin da aka yi

Yassir Mohamed wani lauya yayi Magana da Muryar Amurka bayan da ya tserewaharbin bindiga ya ce

Ya ce abin mamaki shine ba zasu iya fadin wanda yakai musu hari ba
Amma, daga abin da ya gani da ya kuma fuskanta, da alamun wasu sojojin boye ne ko wasu masu shigar burtusuka haifar da wannan tashin hankali

A halin da ake ciki kuma, sojoji akan wata babbar mota dake dauke da babbar bindiga mai sarrafa kanta suna zagayawa a kusa da masu zanga-zangar, lamarin dake da rikitarwa wajen sanin ko sune suka fara kai harin
Dubi ra’ayoyi
Kwamitin sulhu na Majalisar Dinkin Duniya ya shirya gudanar da wani zaman tattaunawa kan rikicin dake faruwa a kasar Kamaru a ‘karon farko
Wannan tattaunawa dai na zuwa ne alokacin da tashin hankali ya haifarwa da mutane barin gidajensu daga bangaren masu amfani da harshen ingilishi zuwa bangaren masu amfani da harshen Faransanci inda mutane ke matukar bukatar taimako
Firai ministan Kamaru Joseph Dion Nguta, lokacin da ya kai ziyara garin masu amfani da Ingilishi Bamenda ranar Asabar, ya roki mutane da su shawarci ‘yan uwansu da suka shiga kungiyar mayakan ‘yan aware su koma gida
Dion Nguta ya ce shugaban kasa Paul Biya ne ya aika shi ya fada musu ya shirya bin duk wata hanyar sasantawa, amma banda maganar raba ‘kasar Kamaru
Ya yin da Firai Ministan yake yawon rokon zaman lafiya, rundunar sojojin Kamaru sun bayyana cewa yaki da ‘yan awaren na ‘kara tsanani, inda aka ruguje musu sansanoninsu tare da kashe mayaka sama da 20
Flora Yenos mai shekaru 38 dake mafaka a Majami’ar Katolika ta Obili a babban birnin kasar Yaounde ta ce ta gujewa fadan da ake yi ne makon da ya gabata, daga kauyenta Bafanji dake yankin masu amfani da ingilishi a yankin Arewa maso Yamma
Tace ta rasa mijinta a lokacin wani fada da sojoji
Ta ce lokacin da ta isa birnin Yaounde, ita da ‘ya ‘yan ta hudu basu da wani abin da zasu ci ko su sha, balle ma wajen kwana
Ta ce Majami’ar Katolika ce ta basu damar kwanciyar a azuzuwa, suka kuma nemi kristoci da su taimaka musu, duk kuwa da cewa tun farko ‘yan uwanta sun fada mata cewa ba zasu iya taimaka mata ba, saboda yanzu haka suna da wasu ‘yan gudun hijirar da suke taimakawa
Tace yaranta suna fama da rashin lafiya da yunwa
Majalisar Dinkin Duniya ta ce akalla mutane dubu 500,000 aka raba da gidajensu saboda fadan da ake yi
Allegra Baiocchi, mai shirya tsare-tsare ma Majalisar Dinkin Duniya a Kamaru, ya ce a kullum mutane na ci gaba da neman tallafi
Ya ce “muna sane da yawan mutanen dake cikin bukatu a bangarori daban-daban kamar bangaren lafiya da Ilimi da neman kariya, ahaka kuma ina tunanin ana ta kokarin taimakawa mutane
A makon da ya gabata, kungiyar kare hakkin bil Adama ta Human Rights Watch ta ce mutane 1,800 aka kashe a yakin, haka kuma tace tana da shaidun dake nuna gwamnati tana kama ‘yan aware tana gallaza musu, yanzu haka ta na rike da wasu
Illiaria Allegrozzi babbar mai bincike a kungiyar Human Rights Watch a jamhuriyar Afirka ta Tsakiya ta ce “Mun sami bayanai daga wasu da aka taba rufewa a baya da ‘yan uwansu da kuma lauyoyinsu, haka kuma mun sami bayanai daga wasu kwararru dake duban hotuna da hotunan bidiyo na irin gallazawa da cin zarafin da ake yiwa wadanda aka Kaman
Kungiyar Human Rights Watch ta ce tana kira ga kwamitin sulhu na MDD da ya yi Allah wa dai da gallazawar da ake yiwa mutane, da kuma kira ga gwamnati ta kawo karshen wadannan abubuwan da suka fara faruwa tun lokacin da rikicin ya fara
Ministan harkokin cikin gida na Kamaru, Paul Atanga Nji ya ce alhakin kame-kamen mutanen da ake da kashe-kashe da gallazawa ya rataya ne kan ‘yan aware
Ya ce a yunkurin gwamnati na samar da zaman lafiya za ta iya yafewa mayakan da suka ajiye makamansu
Domin karin bayani saurari rahotan cikin sauti:

Dubi ra’ayoyi
Masu gabatar da kara a Sudan sun tuhumi tsohon shugaban kasar Sudan, Omar Al-Bashir da hannu a kisan masu zanga-zangar adawa da gwamnatinsa
A wata sanarwa da ya fitar a ranar litinin, ofishin babban mai gabatar da kara na Sudan yace an tuhumi Bashir da wasu mutane da laifin “ tunzura jama'a tare da kashe masu zanga-zanga
A Ranar 11 ga watan Afrilu ne, Sojojin Kasar Sudan suka kawar da Al-bashir daga karagar mulki, bayan da aka shafe watanni hudu ana gudanar da gagarumar zanga-zangar adawa da shugaban da kuma yadda yake nuna bakin mulki a shugabancinsa
Kungiyar kare hakkin bil'Adama sun ce, sojojin Sudan sun kashe masu zanga-zanga akallah sama da mutane 60
An kulle Bashir a wani gidan kaso a birnin Khartoum mai cikakken tsaro, 'yan kwanaki bayan da aka hambare shi daga karagar mulki, bisa ga cewar danginsa, kuma ba a sake ganinshi a bainin jama’a ba tun lokacin
Dubi ra’ayoyi
‘Yan sanda a wata unguwar nan Washington suna farautar wanda ya kashe Bettie Jennifer, uwargidan wani shahararren dan wasan fina finai a Ghana Chris Attoh
‘Yan sanda sun ce an harbe Jenifer har lahira ne a ranar Juma’a a Greenbelt dake jihar Maryland yayin da ta bar ginin ofishin da take aiki a ciki
Wani da ya shedi lamarin yace Jenifer ta ga wani mutum da bindiga a hannunsa a filin ajiyar mota
Tayi kokarin kauce masa kana ta fara gudu, amma duk da haka sai da dan bindigar ya zuba harsashai sau biyu
‘Yan sanda sun ce suna zaton itace maharin ya auna ya kashe kana ya kuma arce daga wurin
Mai gidanta Attoh yana aiki a birnin Los Angeles a kan wani fim, nan da nan ya katse aiki ya dau jirgi zuwa Maryland
Rahotanni sun ce masu bincike sun fara nazari a kan sakwannin da Attoh ke kafewa a shafinsa na sada zumunta bayan ya fidda hotunan shi da ita a shafukan yanar gizo

Dubi ra’ayoyi
A kasar Afrika Ta Kudu, Dukkan alamu na cewa Jam’iyyar ANC wato (African National Congress) na dab da sake lashe zabe don ci gaba da rike kujerar shugabancin kasar a karo na shidda a jere, bayan zaben ‘yan majalisar dokoki da aka yi a ranar Larabar da ta gabata
Zaben na wannna bana ai shine na shidda da aka taba yi a kasar tun daga lokacin da aka zo karshen akidar wariyar launin fata a shekarar aluf dari tara da cisa’in da hudu
Bayan samun sakamakon kashi 76 cikin 100 na kuri'un da aka kada a ranar Jumma'ar data gabata, jam’iyyar ANC, wadda ita ce jam’iyyar shugaban kasar Cyril Ramaphosa, ta sami kashi 57 cikin 100 na kuri'un da aka jefa
A shekarar 2014, jam’iyyar ANC ta samu kashi 62 cikin 100 na kuri'un
Amma tabarbarewar tattalin arziki da kuma karuwar cin hanci da rashawa, ya batawa jam’iyyar suna, wanda ita ce jam’iyyar Nelson Mandela, shugaban kasar Afrika Ta Kudu bakin fata na farko
Wadannan Matsalolin suka sa wasu masu jefa kuri'a komawa zuwa jam'iyyun adawa
Jam’iyyar DA wato (Democratic Alliance) ta samu kashi 22 cikin 100 na kuri'un, kamar yadda ta samu a shekarar 2014
Fayez al-Sharraj yace Janar Khalifa ne sanadiyar rusa matakan da ake bi na siyasa
Dubi ra’ayoyi
Fayez al-Sharraj yace Janar Khalifa ne sanadiyar rusa matakan da ake bi na siyasa
Firai Ministan kasar Libya Fayez al-Sarraj, ya ce, abokin hamayyarsa, da suke takaddama kan mulkin kasar, Janar Khalifa Haftar, yana kokarin shirya juyin mulki, domin ya kwace mulkin kasar da karfin tuwo
A jiya Laraba, Al Sarraja, ya fadawa gidan talbijin na France 24 cewa, "Haftar na mafarkin shiga birnin Tripoli
"
Ya kara da cewa, "dole ne, mu yi Allah wadai, da wannan yunkuri na yunkurin kifar da gwamnatin, da aka amince da ita, shi Khalifa Haftar da kan shi ne ya rusa matakan da ake bi na siyasa
Ba gwamnati ta kasa ba, kuma a shirye muke, don komawa tsarin siyasa idan har aka cika sharrudan da muke so
”
Shi dai Haftar, na jagorantar wata gwamnati ta daban a gabashin Libya, inda dakarunsa, suka rika kai hari akan na gwamnatin Sarraj, tun a watan da ya gabata, wacce majalisar dinkin duniya, ta amince da ita, amma sojojin Sarraj, da kawayensu, sun ki bari a karbe ikon birnin Tripoli

Dubi ra’ayoyi
Ministan cikin gida na jamhuriyyar Nijar, ya fara da wanke kansa daga zargin yiwa ayyukan hukumar zabe ta CENI katsalandan
A fannin gudanarda zabe yace ba muda kowace allaka da hukumar zabe ta CENI mai zaman kanta, dama da ana bukatar amshewa gwamanti tsare tsare da gudanarda ayyukan zabe, don haka aka kafa wannan hukumar ta musamman mai kula da zabe
Ya kara nanata cewa kowa ya tabbatar hukumar tana da 'yancin kanta, kuma a ci gaba da zargi ministan cikin gida da gudanarda zabe, to ya kamata mu san abunda muke so
Jama'a sun kalubalanci yadda Bazoum Muhammad ya kasance dan takarar jam'iyyar PNDS Tarayya, kuma har ila yau ministan cikin gidan da kuma na duk ayyukan da suka shafi addini a Nijar
Yace ai ko bai kasance a matsayin ministan cikin gida ba, wani abokin aikina ne zai kasance a wannan mukami, kamar Kalla Moutari ko kuma wani daban, koma na zama firai minista, to ai ya kamata mutane su fara maida hankali akan hakan
Ban kasance akan wannan mukami, domin kuwa koda wani dan jam'iyyar PNDS Tarayya ne ya kasance akan mukami, to shima za a masa wannan zargin
Sai dai in suna so su ce muna suna bukatar wata gwamanti daban, ta 'yan baruwan mu, mutane su ta yin abubuwan da suke so, to fa ba zamu amince da hakan ba, dokar kasa baki daya ta haramta hakan

Dubi ra’ayoyi
A jamhuriyar Nijer yau aka fara Zaman makoki na kwanaki uku da nufin nuna alhinin rasuwar mutane sama da hamsin, da suka Kone kurmus
A jamhuriyar Nijar yau aka fara Zaman makoki na kwanaki uku da nufin nuna alhinin rasuwar mutane sama da hamsin, da suka Kone kurmus a yayinda wata motar dakon mai ta kama da wuta jim kadan bayan faduwarta a mashigar birnin Yamai da daren Lahadi, wayewar Litinin da ta gabata
Wakilinmu na Muryar Amurka ya aiko mana karin bayani, cewa a karshen taron Majalisar Tsaro ta Kasa wanda ya gudana da yammacin jiya Talata a karkashin jagorancin Shugaba Mahammamdou Issoufou a fadarsa ne hukumomin jamhuriyar Nijar suka bada sanarwar soma zaman makoki na tsawon kwanaki uku; daga yau Laraba domin nuna juyayin rasuwar mutanen nan kimanin hamsin da biyar da suka kone kurmus
Elhadji Ider Adamou shine magatakardan ofishin ministan cikin gida
Kokarin jin ta bakin dangin wasu daga cikin wadanda abin ya shafa ya citura sakamakon yanayin alhinin da suke ciki, to amma wasu mazaunan Yamai da aka tuntuba kan wannan batu sun bayyana cewa shuwagabaninn addinai, irinsu Ustaz Moha Halil mamba a kungiyar addinin Islama ta AIN, na jan hankulan jama’a akan mahimmancin irin wannan lokaci na zaman makoki
Da yammacin shekaran jiya Litini ne aka yi jana'izar wadannan mamata, wasu kuma sama da talatin ne ke kwance a asibitoci daban-daban na birnin Yamai, yayinda dreban tankar da ta yi wannan hatsari ke tsare a hannun jami'an tsaro, matakin da ake dangantawa da dalilan bincike

Ga cikakken rahoton daga wakilinmu Sule Mummuni Barma:


Dubi ra’ayoyi
A yau ake kada kuri'u a kasar Afrika ta Kudu, wanda zai bayyanar da makomar siyasar kasar
Wannan Zaben gwaji ne ga jam'iyyar Shugaban kasa Cyril Ramaphosa, wato jam'iyyar ANC, wadda a baya ta yi matukar farin jini, ita ke mulki a kasar ta Afirka Ta Kudu tun daga lokacin da akidar wariyar launin fata ta zo karshe shekaru 25 da su ka gabata
Mutuncin jam'iyyar ya zube saboda rashin ayyukan yi wanda ya kai matakin kashi 27% cikin dari, da kuma tabargazar almundahana wadda ta tilasta ma mutumin da Ramaphosa ya gada wato Jacob Zuma, daga ofishin a shekarar bara
Ana kyautata zaton Jam'iyyar barden yaki da wariyar launin fata kuma ta tsohon Shugaban kasar Nelson Mandela, ita ce za ta ci zaben na yau Laraba, to amma ta na fuskantar babban kalubale daga babbar jam'iyyar adawa ta DA mai tsaka-tsakin ra'ayi da jam'iyyar EFF mai tsattsauran ra'ayin 'yan gaba dai gaba dai
Ana sa ran za a sanar da sakamakon karshe a ranar Asabar mai zuwa, Jam'iyyar da ta yi rinjaye a majalisar dokokin Afrika ta Kudu, ita za ta zabi shugaban kasa, wanda za a rantsar da shi a ran 25 ga watan Mayu

Thomas ya ce sun cimma yarjejeniyar biyan dala miliyan $60 wanda daga ciki Amurka za ta rike dala miliyan $3 daga ciki don biyan ayyukkan binciken da aka gudanar
Dubi ra’ayoyi
Thomas ya ce sun cimma yarjejeniyar biyan dala miliyan $60 wanda daga ciki Amurka za ta rike dala miliyan $3 daga ciki don biyan ayyukkan binciken da aka gudanar
Gwamnatin Malaysia ta ce Amurka ta fara dawo mata da biliyoyin kudade da aka sace daga asusun da ake kira 1MDB
Atoni Janar na Malaysia, Tommy Thomas, ya ba da sanarwar hakan a yau Talata, inda ya ce sun karbi kimanin dalar Amurka milliyan $57 daga cikin yarjejeniyar da aka cimma tsakanin ma’aikatar shari’a ta Amurka da kamfanin Red Granite Pictures, kamfanin hada fina-finai na Riza Aziz
Karar da aka shigar akan kamfnin Red Granite Pictures, wanda ya shirya wani fim mai suna “The Wolf of Wall Street” a shekarar 2013 da jarumi Leonardo DiCaprio ya fito a ciki, an yi amfani da kudaden da aka sata daga Asusun wajen shirya fim din
Thomas ya ce sun cimma yarjejeniyar biyan dala milliyan $60 wanda Amurka za ta rike dala miliyan $3 daga ciki don biyan ayyukkan binciken da aka gudanar
Dubi ra’ayoyi
Gwamnatin ta dauki matakin ne don ganin cewa mabiya addinai mabambanta sun ci gaba da mutunta juna
A wani yunkurin dakile hanyoyin da kungiyoyin ta’addanci ke amfani da su don neman hadin kan jama’a a aika-aikar da suka sa gaba, gwamnatin Jamhuriyar Nijar ta kudiri aniyar tsaurara matakan saka ido akan batutuwan da suka shafi sha’anin ibada
Gwamnatin ta dauki matakin ne don ganin cewa mabiya addinai mabambanta sun ci gaba da mutunta juna
Taron majalisar ministoci na baya-bayan nan ne ya ba da sanarwar bullo da wannan mataki da ke matsayin na rigakafin kaucewa faruwar fitintinu masu nasaba da dalilan addini da aka saba gani a kasashe da dama musamman inda kungiyoyin ta’addanci ke cin karensu ba babbaka
Halin da ake ciki a yau, a Nijar da makwabta ya kai matsayin da za a zuba ido sosai akan sha’anin gudanar da addinai, mafarin da gwamnatin wannan kasa ta kudiri aniyar daidaita sahu
"Yau za iske ana gina masallatai a bakin hanyoyi, ba a san su ya gina su ba, mutum in zai yi masallaci ya nemi iznini
" Inji Dr
Hassan Malan Gamkalle wani masanin shari’ar musulunci ne
Shuwagabanin addinin kirista ana su bangare ma sun yi na’am da wannan mataki da suke ganin ya zo akan lokaci inji mataimakin shugaban kungiyar majam’iun Nijar (AMEN,) Pastor Hasan Dan karami
A watannin da suka gabata, rahotani daga yankin Tilabery sun yi nuni da cewa kungiyoyin ta’addanci na shirya wa’azin cusawa jama’a tsattsauran ra’ayi a kauyukan da suka kai farmaki wadanda ke kan iyakar Nijar da Mali, lamarin da ya sa hukumomi tsaurara matakan tsaro
A nan gaba kadan ne gwamnatin ta Nijar za ta gabatar wa majalisar dokokin kasa wannan kudirin doka da nufin neman hadin kanta game da maganar zuba ido a kan sha’anin gudanar da ibada
Saurari rahoton Sule Mumuni Barma domin karin bayani:



Dubi ra’ayoyi
Gobe Laraba al’ummar Afrika ta Kudu zasu kada kuria’a a zaben da ka iya zama kalubala mafi girma da jam’iyar ANC mai mulki zata fuskanta
Yayin da jam’iyar da abokan hamayyarta suke kokarin jawo ra’ayin masu kada kuri’a da basu yanke shawara kan jam’iyar da zasu zaba ba
Jam’iyar ANC da Democratic Alliance da kuma sabon tashe jam’iya mai hankoron farfado da tattalin arziki Economic Freedom Fighters sun yi gangamin yakin neman zaben su na karshe a Johannesburg babban birnin kasuwancin kasar
Jam’iyar ANC tana kan gaba da sauran jam’iyu 48 da suka tsaya takara, sai dai jam’iyar dake mulkin kasar tun shekarar alib da dari tara da casa’in da hudu tana fuskantar suka kan batun cin hanci da rashawa
Shugaban jam’iyar, kuma shugaban kasar Afrika ta Kudu Cyril Ramaphosa ya amince da haka a jawabinsa ranar Asabar
Ramaphosa yace sun amince da cewa sun tafka kurakurai, kana yace sun kuma zo gaban al’ummar su saboda sun yarda da kasawar su, yace sai dai wadanda basu yin komi ne kawai basu kuskure
Bisa ga cewar hukumar zabe, ‘yan Afrika ta Kudu miliyan ishirin da shida da dubu dari bakwai ne suka yi rajistar kada kuri’a a zaben da za a gudanar gobe Laraba
Dubi ra’ayoyi
"Gaskiya muna kira ga 'yan kasuwa a cikin wannan lokaci na azumi, muna azumi ne domin neman lada, saboda haka, mu tausaya wa mutane, domin wani lokaci idan ana azumi kaya kan yi tsada
" Inji Pastor Musa
Yayin da aka fara azumin watan Ramadana a Jamhuriyar Nijar da sauran sassan duniya, kiristoci a birnin N'Konni sun yi wa musulmi fatan alheri albarkacin soma azumin na bana

"Muna muku fatan alheri 'yan uwanmu, iyayenmu, kannenmu da matanmu da suka fara wannan azumi na watan Ramadana
" Inji shugaban kiristoci na birnin N'Konni, Pastor Abubakar Musa
A na su bangaren, musulmi sun nuna jin dadinsu da wannan kulawar ta kiristoci a irin wannan lokaci

"Da ma wannan ba bakon abu ba ne, a zamanin Manzon Allah ya zauna da kiristoci, ya zauna ma da wadanda ba su da addini
" In ji Malam Mahamadu Dan Wazifa
Baya ga fatan alherin, kiristocin har ila yau, sun ja hankulan 'yan kasuwa da su sassauta farashin kayayyakin masarufi

"Gaskiya muna kira ga 'yan kasuwa a cikin wannan lokaci na azumi, muna azumi ne domin neman lada, saboda haka, mu tausaya wa mutane, domin wani lokaci idan ana azumi kaya kan yi tsada
" Inji Pastor Musa

A kowane lokaci musulmi da kirista sukan wa junan barka a lokutan salloli ko azumin juna a Nijar, abin da ke tabbatar da kyakkyawar dangantaka da zaman lafiya tsakanin bangarorin biyu


Dubi ra’ayoyi
Wata karamar kotun soja a Algeria ta ce an gudanar da bincike a kan wani dan uwa kuma na hannun daman shugaba Abdelaziz Bouteflika da wasu manyan sojoji biyu da suke jagorantar sashen leken asirin kasar a baya a kan cin amanar kasar kuma an daure su a gidan yari
Wata sanarwa a jiya Lahadi daga kotun dake Blida a kudancin birnin Algiers na cewa, mai shigar da karar ne ya bada sunan alkalin da zai gudanar da binciken shari’ar
A shekaran jiya Asabar ne aka tsare Said Bouteflika da Mohamed Mediene da aka fi sani da Toufik da kuma Athmane Tartag da suka jagorancin ma’aikatar leken asirin kasar zuwa karshen watan da ya gabata
Wadannan mutane uku, kusoshi ne a zamanin mulki Bouteflika wanda ya yi murabus a ranar biyu ga watan Afrilu daga shugabancin kasar
Wani hoton bidiyo da telbijin kasar ya nuna, an ga mutanen uku suna hawan matattakalar ginin kotun
Dubi ra’ayoyi
Kamar yadda aka yi ta fargaba a baya cewa hakan na iya faruwa, cutar Ebola, wadda ta sake barkewa a kasar Janhuriyar Dimokaradiyyar Kongo ta fara sake zama bala'i, inda tuni ta kashe mutane sama da dubu daya
Kungiyar Agaji ta Red Kuros da Red Krisent ta kasa da kasa (IFRC, a takaice) ta ce barkewar annobar cutar Ebola da aka sake samu a Janhuriyar Dimokaradiyyar Congo na kara munana, kuma har cutar ta kashe mutane sama da 1,000 zuwa yanzu
Kungiyar ta IFRC ta fadi yau dinnan Asabar cewa cikin makon da ya gabata, an samu rahoton cewa mutane 23 ne kan kamu da cutar a duk rana, adadin da ba a taba gani ba tun bayan sake barkewar cutar a 2018
Ma’aikatar Lafiya ta Janhuriyar ta Dimokaradiyyar Congo, jiya Jumma’a ta ce adadin wadanda su ka mutu ya karu zuwa 1,008
Yawan tashe-tashen hankula ya dada kawo cikas a kokarin dakile sake barkewar cutar wanda kuma shi ne na biyu a mani a tarihin kasar, saboda a duk lokacin da aka samu dangarda a ayyukan jinya da kuma dakile yaduwar cutar, hakan kan janyo bazuwar cutar sosai
Dubi ra’ayoyi
Shugabar kasar Jamus Angela Merkel da sakataren harakokin wajen Biritaniya Jeremy Hunt na ziyarar kasashe daban-daban na Afrika a cikin wannan makon
Alamar dake nuna cewa kasashen Yammacin Turai sun fara neman wasu hanyoyin fadada harkokinsu na tattalin arziki da kasuwanci, da batun shige da ficcen bakin haure da kuma harkokin tsaro
Ita dai shugabar Jamus, Merkel, yanzu haka tana ziyartar kasashen Burkina Faso, Nijer da Mali, inda take bayyana shirin Jamus na zuba jarin dala miliyan 68 don bunkasa ayyukan ‘yan sanda da sauran ma’aikatan tsaro
Yanzu haka akwai sojojin Jamus fiye da dubu daya dake kasashen Afrika suna aikin kiyaye zaman lafiya da kuma yaki da kungiyoyin fafutikar Islama dake kasashen
Yayinda hakan ke faruwa, shima Sakataren harakokin Wajen Birtaniya Jeremy Hunt yana Afrika don kaddamar da wani yunkuri na inganta dangatakar diflomasiya tsakanin Birtaniya da kasashen, inda har zai bude sababbin ma’aikatun jakadancin Ingila a kasashen Nijar da Chadi ya kuma bayyana shirin kashe fiye da dala miliyan 5 wajen koyar da harshen turancin Ingilishi
Yayinda ake bikin tunawa da ranar ‘yan jarida ta duniya a yau 3 ga watan Mayu ‘yan jarida mata a jamhuriyar Nijer sun koka game da wasu matsaloli dake katse masu hanzarin aiki, lamarin dake tayar da hankulan kungiyoyin ‘yan jarida mata
Dubi ra’ayoyi
Yayinda ake bikin tunawa da ranar ‘yan jarida ta duniya a yau 3 ga watan Mayu ‘yan jarida mata a jamhuriyar Nijer sun koka game da wasu matsaloli dake katse masu hanzarin aiki, lamarin dake tayar da hankulan kungiyoyin ‘yan jarida mata
Aikin jarida na daga cikin ayyuka na gaba-gaba da mata suka runguma a jamhuriyar Nijar tun daga lokacin da kasar ta tsunduma a tafarkin dimokradiyya kawo yau, sai dai bayanai na nunin ‘yan jarida mata ba sa samun sukunin gudanar da aikin kamar yadda ake bukata sanadiyar wasu matsaloli
Malama Salamatou Mai Daji ‘yar jarida ce mai zaman kanta, ta ce ba a ba mata dama kamar yadda ya dace musamman a fannin rike mukamai a kasar
Karancin albashi da rashin sakin ragamar gudanar da aiki su ma wasu matsaloli ne na daban dake yiwa ‘yan jarida mata tarnaki inji Harieta Sala, ita ma wata ‘yar jarida mai zaman kanta
Yanzu haka Kungiyar APAC ta matan Afirka ma’aikatan watsa labarai reshen jamhuriyar Nijar ta fara yunkurin samar da hanyoyin warware wadannan matsalolin kamar yadda shugabar kungiyar Amy Niandou ta shaida
Ta ce kungiyar ta kafa wasu hanyoyi da zasu taimaka nan gaba, musamman ta fannin bada mukamai ga mata masu hazaka a aikin su
Dokokin Nijar sun yi tanadin kaso na musamman domin mata a duk lokacin da ake rabon mukaman shugabanci saboda haka shugaban hukumar sadarwa ta CSC Dr
Kabirou Sani ke yin kira ga shuwagabanin kafafen yada labarai akan wannan magana
Nauyin da ya wajaba a wuyan kafafen yada labarai domin ci gaban dimokradiyya na matsayin wani maudu’i da tawagaogin kasashen Afirka ke tattaunawa akai a garin Addis Ababa albarkacin ranar 3 ga watan Mayu, wato ranar ‘yancin aikin jarida
Ga karin bayani cikin sauti

Dubi ra’ayoyi
Wani sabon rahoto na Majalisar Dinkin Duniya ya ce watanni shida bayan sanya hannu kan yarjejeniyar zaman lafiya a ranar 12 ga Satumba, shekarar 2018, har yanzu babu wanda aka sake daga cikin fursunonin siyasa wadanda suke tsare a Sudan ta kudu
Biyu daga cikin manyan masu sukar gwamnati, Aggrey Idri, mamban kungiyar SPLM-IO, da Dong Samuel Luak, lauya mai kare hakkin bil adama sun bace a ranar 23 zuwa 24 ga watan Janairu, shekarar 2017, daga Nairobi
Masana a Majalisar dinkin duniya kan harkokin kasar Sudan ta Kudu sun bayyana cewa, gwamnatin Sudan ta Kudu ta karyata cewa ta san inda Idri da Luak suke
Dubi ra’ayoyi
Kananan yara a kasar Ghana sun fara karbar wata allurar rigakafin da aka yi domin kawo karshen zazzabin cizon sauro da ake kira Maleriya
Ghana ita ce ‘kasa ta biyu a nahiyar Afirka da ta sami wannan rigakafin, wanda ake sa ran za ta rage yawan cutukan da sauro yake yadawa
Amma kuma masana na cewa sauran matakan da ake dauka na kare kai daga cutar Maleriya suma sun zama dole
Ya dauki sama da shekaru talatin da kuma kudi kusan dalar Amurka biliyan ‘daya kafin a samar da allurar rigakafin Maleriya, wadda aka kaddamar da ita a kasar Ghana
Allurar rigakafin da aka fi sani da RTS-S, tana rage yawan cutukan da sauro ke yadawa ga kananan yara da kusan kashi 40 cikin 100
Kasar Ghana da Kenya da kuma Malawi sune kasashen da aka kaddamar da shirin gwajin allurar rigakafin, wanda aka fara tun makon da ya gabata a Malawi
Cikin shekaru hudu masu zuwa ana sa ran yiwa yara miliyan ‘daya allurar rigakafin
Birnin Cape Coast na daya daga cikin yankuna uku a Ghana da aikin ke aunawa dake fama da yawan zazzabin Maleriya
Richard Mihijo na hukumar lafiya ta duniya WHO, ya ce ana bukatar rigakafin ne domin ana samun koma baya a ‘yan shekarun nan
Ya ce “wannan wani abu ne da muke kallonsa a matsayin ci gaba a fannin lafiya, saboda idan aka duba ya zuwa yanzu abubuwan da muka yi amfani da su domin yakar wannan cuta, mun yi imanin wannan saon rigakafin zai taimaka sosai a yakin da ake da cutar Maleriya
”
Hukumar WHO ta ce mutane miliyan 219 ne zazzabin cizon sauro ya kama a shekarar 2017, kuma ta kashe mutane dubu 435

Dubi ra’ayoyi
Yayin da hukumomin a Jamhuriyar Benin suka katse hanyoyin amfani da yanar gizon kasar a lokacin zaben 'yan majalisa da aka yi ranar Lahadi, kasar ta zama kasa ta 9 a inda gwamanati ta dauki irin wannan matakin a wannan shekarar
Dakatar da hanyoyin yanar gizon da aka yi ya kai na sa’oi ko kwanaki kuma zai iya shafar wasu ayyuka na yanar gizon din ko kuma gaba daya yanar gizon
Gwamanatoci ba kasafai su ke fitowa suyi bayanin dakatarwar ba, amma idan suka yi, suna maida hanakali ne kan bukatar tsaro da kuma tabbatar da doka ga al’umma
Rufewar yawanci takan zo da rashin amincewa, zanga-zanga da kuma zabe
Amma bayanai daga NetBlock Group, wata kungiya mai lura da yancin yin amfani da yanar gizo da saka idanu toshewar hanyoyinta a duniya, ta nuna tasirin irin wannan lamarin akan tattalin arzikin kasashen da abin ya shafa ko da kuwa dakilewar hanyoyin na karamin lokaci ne
Dubi ra’ayoyi
Hukumomin A Mozambique sun yi kira ga ‘yan kasar su koma inda akwai tsaunuka domin kaucewa ambaliya da kuma gocewar laka da ake zaton gani bayan tashin mahaukaciyar guguwar Kenneth
Firai ministan kasar Carlos Do Rosario ya ce an samu mutuwar mutane biyar a wannan guguwar Kenneth
Kafin guguwar ta karaso Mozambique, sai da Kenneth ta yi barna a kasar Comoros ta kuma kashe mutane uku
Hukumar kai agaji a lokacin bala’I ta kasar Mozambique ta ce guguwar Kenneth ta lalata sama da gidaje dubu uku kana ta fitar da sama da mutane dubu 18 daga gidajensu
Gwamnatin kasar ta ce guguwar ta fi lalata gidaje a tsibirin Ibo na Mozambique, inda gidajen mutane dubu shida suka lalace
Babban sakataren Majalisar Dinkin Duniya Antonio Guterres ya yi kira ga kasashen duniya su tallafawa yankunan da guguwar ta shafa da taimako na gajere da matsakaici da ma na dogon lokaci
A jiya Lahadi MDD ta bada kayan taimako na dala miliyan 13 da suka hada da abinci da wurin bacii da magunguna da ruwa da kayan tsaftace jiki zuwa mutanen da guguwar Kenneth ta shafa a Comoros da Mozambique

Dubi ra’ayoyi
Yayin da ake cigaba da samun matsalolin tsaro a Janhuriyar Nijar, wata gamayya ta jam'iyyun 'yan adawa ta yi gangami a birnin Yamai, inda ta bukaci gwamnati ta tashi haikan wajen tabbatar da tsaro da inganta yanayin rayuwa
A jamhuriyar Nijar 'yan adawa sun gudanar da taron gangamin a yau Lahadi a birnin Yamai da nufin nuna rashin jin dadinsu akan yadda hukumomi ke rikon sakainar kashi ma sha'anin tsaro a yankunan da ke fama da hare haren ta'addanci, duk kuwa da cewa gwamnatin na ikirarin kashe wa fannin tsaro makudan kudade a 'yan shekarun nan

Dubban magoya bayan jam’iyun kawancen adawa na Front patriotique et republicain ne suka hallara a taron gangamin da ya gudana a dandalin place de la concertation dake kofar majalisar dokokin kasa
Yanayin tabarbarewar tsaron da ake ciki a jihohin Tillabéry da Tahoua da Diffa na daga cikin matsalolin da ke damun jam’iyun hamayya na Front Patriotique a yau, kamar yadda jagoransu Kanar Ibrahima Yakuba (murabus) ya bayyana
Wannan gangami da ke gudana a wani lokacin da Shugaba Issuhu Mahammadu ke ci ka shekaru 8 da darewa akan karagar mulkin Nijar, ya kasance wata damar yin waiwaye akan alkawuran da shugaban ya dauka a watan Afirilun 2011, kamar yadda kakakin gamayyar jam’iyyun (FRDDR), Mamman Sani Adamu ya jaddada
A ci gaban jawabinsa a yayin wannan gangami, tsohon Ministan harakokin wajen Nijar a gwmnatin falkawa ta 1, Ibrahima Yakuba ya bukaci ‘yan kasa su dage da gwagwarmaya don lashe zabubukan 2021
Da yake bitar ayyukan da ya gudanar a tsawon shekaru 8 na mulkinsa, Shugaba Issuhu Mahammadu ya bayyana gamsuwa da abinda ya kira kyawawan sakamakon da gwamnatinsa ta samu, wanda ya tahallaka kan ayyukan ci gaban kasa, duk kuwa da irin kalubalen tsaro da na canjin yanayi da na faduwar darajar ma’adanai da ake fuskanta, yana mai alfahari da kashe wa fannin tsaro kashi 15 daga cikin 100 na tsarin kasafin kowace shekara
Ga wakilinmu Sule Barma da cikakken rahoton:

Dubi ra’ayoyi
Su dai dakarun da ke marawa Khalifa Haftar baya, na kokari ne su karbe ikon birnin na Tripoli daga hannun Firai Minista Fayez Al Sarraj, wanda kasashen duniya suka amince da gwamnatinsa
An yi ta kai hare-haren sama akan Tripoli, babban birnin Libya, yayin da dakarun da ke marawa Janar Khalifa Haftar, da abokanan hamayyarsu na bangaren gwamnatin ke ci gaba da artabu a daren jiya Asabar
Wakiliyar Muryar Amurka, Heather Murdock wacce ke birnin na Tripoli, ta ruwaito cewa, hare-haren, sun fi maida hankali ne kan wani yanki da ke kusa da filin tashin jiragen birnin
Ta kara da cewa, an ji tashin jirage marasa matuka a lokacin da wasu fashe-fashe guda hudu zuwa shida suka auku
Wasu rahotanni da ba a tabbatar ba, sun bayyana cewa mutum guda ya mutu, yayin da mutane da dama suka yi ta wallafa hotunan bidiyo a shafukan sada zumunta, wadanda suka nuna lokacin da aka kai hare-haren da jirage mara matuka
Su dai dakarun da ke marawa Khalifa Haftar baya, na kokari ne su karbe ikon birnin na Tripoli daga hannun Firai Minista Fayez Al Sarraj, wanda kasashen duniya suka amince da gwamnatinsa
Tun da suka kaddamar da hare-harensu a farkon watan Afrilu, birnin na Tripoli ya yi ta fama da haren-haren sama, wadanda ake kyautata tsammanin da jirage mara matuka ake kai su
Wannan fada tsakanin bangarorin biyu, ya saka rayuwar mazauna kusa da birnin cikin hadarin gaske
Dubi ra’ayoyi
Hukumomin kasar ta Mozambique sun ce, mutum dayan da ya rasu, wata mata ce da bishiya ta fada a kanta, a birnin da ake kira Pemba
Muhaukaciyar guguwa ta biyu da ta abkawa kasar Mozambique cikin makonnin shida, ta halaka mutum guda
Guguwar har ila yau, ta lallata gidaje da dama tare da tunbuke turakun wutar lantarki a cewar hukumomin kasar

Guguwar wacce aka wa lakabi da Kenneth, ta sauka ne da yammcin Alhamis a arewacin kasar, tana tafe da iska mai gudun kilomita 220 cikin sa’a guda, lamarin da ya sa Majalisar Dinkin Duniya ta yi hanzarin fitar da gargadin yiwuwar samun ambaliyar ruwa
Hukumomin kasar ta Mozambique sun ce, mutum dayan da ya rasu, wata mata ce da bishiya ta fada a kanta, a birnin da ake kira Pemba
A 'yan makwanni da suka gabata, guguwar Idai ta yi sanadin mutuwar mutane da dama a yankin kudancin Afirka, cikin har da kasar Mozambique
Dubi ra’ayoyi
Hukumomin jamhuriyar Niger bayan wani dogon nazari sun ba magabatan jihar Diffa umurnin su bude kasuwar kifin yankin da ta yi kusan shekara hudu a rufe biyo bayan matsalar ‘yan boko haram da ta yi kamari a yankin
A cewar Hankurau Biri Kasum, magajin garin Diffa, gwamnati ta yi zama da duk wadanda abin ya shafa, suka yi nazari akan muhimmancin kasuwar ta yin la'akari da yadda take da tasiri ga tattalin arzikin yankin ta hanyar huldar kasuwanci da kasashe makwafta irin su Najeriya, Kamaru da Chadi da suke zuwa sayen kifi, an kuma sanya jami’an ‘yan sanda da ‘yan kwastam a wajen don su lura da abinda ke faruwa
Yanzu haka a cewar Abdulahi Roro, ya ce sauke kifin da lodin sa a kasuwar ya kankama, ana ta aikin lodin kifin zuwa wurare dabam dabam a kasar da waje, ya kuma ce ba karamin farin ciki suka yi ba ganin cewa yawancin jama’a da kasuwancin suka dogara
Ya kara da cewa an dauki kwararan matakai na tsaro da suka hada da tantance masu dako, da masu saye, da daukar kifin a mota
Shi ma a nashi bangaren shugaban kungiyar direbobi na Diffa, Kongo Alasan ya ce suna sa ido akan duk motar da ta yi lodi tare da duba takardun ta, haka kuma ‘yan kungiyar su suni bi sau da kafa
Ga karin bayani cikin sauti daga Tamar Abari


Dubi ra’ayoyi
A ci gaba da neman hanyoyin da zasu bada damar wanzar da zaman lafiya, kasashen yankin tafkin Chadi sun bukaci dala biliyan 12 domin gudanar da ayyukan inga ci gaban jama’ar da matsalolin boko haram suka jefa cikin tashin hankali
Ganin cewa amfani da karfin soja kadai ba zai warware matsalolin dake da nasaba da rikicin Boko Haram ba ya sa kasashen CBLT wato Nijer, Najeriya, Chadi, da Kamaru suka fara hangen bullowa lamarin ta wasu hanyoyin na daban wadanda a karkashinsu za a dauki matakan inganta rayuwar jama’ar da wannan ala’amari ya afkawa
Kungiyar kasashen tafkin Chadi tana bukata miliyoyin Dalar Amurka a cikin shekaru biyar masu zuwa domin gudanar da ayyuukan da ta sa gaba na ci gaban jama’ar lardunan da rikicin na Boko haram ya shafa
shugabanin al’umma sun yi na’am da wannan yunkuri da suke ganin zai tayarda komadar da hare haren ta’addancin suka yiwa tattalin arzikin jama’ar yankunan da suka tsinci kansu cikin wannan hali
Saurari cikakken rahoton Souley Moumouni Barma



Majalisar Dinkin Duniya ta kwashe ‘yan gudun hijirar Libya kusan 325 daga wata cibiyar gwamnati a Tripoli, bayan da aka yi zargin cewa, an musgunawa wasu sabili da nuna rashin gamsuwa da irin yanayin da suke zama ciki
Dubi ra’ayoyi
Majalisar Dinkin Duniya ta kwashe ‘yan gudun hijirar Libya kusan 325 daga wata cibiyar gwamnati a Tripoli, bayan da aka yi zargin cewa, an musgunawa wasu sabili da nuna rashin gamsuwa da irin yanayin da suke zama ciki
Fada tsakanin bangarorin dake iko a Libya ya haddasa rashin kwanciyar hankali ga fararen hula a babban birnin kasar da yankunan birnin
“Hadarin da ‘yan gudun hijira da bakin haure ke ciki ya tsananta a yanzu” a cewar mataimakin shugaban MDD dake aikin jinkai a Libya, Matthew Brook, ya fadi jiya Laraba cewa “Yana da muhimmanci a kyale ‘yan gudun hijiran dake cikin hadari su fice zuwa inda zasusami kwanciyar hankali
”
Hukumar kula da ‘yan gudun hijira ta MDD ta ce, matsayar da ta dauka ta kwashe ‘yan gudun hijirar Qaser Ben Gasheer a Tripoli, ya faru ne dalilin wani rahoton dake cewa ana dukan wasu tare da yi musu barazana da harbin bindiga, saboda suna kukan halin da suke ciki kan rashin abinci
An kai mutane 12 Asibiti
Dubi ra’ayoyi
A yayin da ake shagulgulan tunawa da zagayowar ranar cika shekaru 24, da kulla yarjejeniyar zaman lafiya tsakanin 'yan tawayen Arewacin Jamhuriyar Nijar da gwamnati, wani tsohon kwamandan kungiyoyin 'yan tawayen ya nuna damuwa a game da yadda ake jan kafa wajen zartar da wasu daga cikin shawarwarin da aka tsayar a shekarar 1995

A shekarar 1991 ne abzinawan yankin Ayeri suka dauki makamai da nufin kwatantawa hukumomin Nijar bacin ransu, akan rashin basu damar shiga a dama al’amuran kasa da su, alhali akasarin albarkatun karkashin kasar Nijar na yankin su ne, sai dai bayan fadace-fadace na tsawon shekaru 3, bangarorin 2 sun cimma yarjejeniyar zaman lafiya a ranar 24 ga watan Afrilun 1995, mafarin tsayar da wannan rana a matsayin ta hadin kan ‘yan kasa
A yayin da hukumomin da jama’ar kasa ke murnar zagayowar wannan ranar, tsofafin ‘yan tawayen ana su bangare na korafi a game da abin da suka kira jan kafar dake tattare da shirin zartar da alkawutan da aka dauka yau shekaru 24 cif

Domin jaddada mahimmancin wannan rana ta 24 ga watan Afrilu a gareta gwamnatin Nijar ta shirya bikin musamman, dake gudana a yau Laraba, tawagogi daga sassan kasar sun halarci taron na jaddada zaman lafiya
Wakilin muryar Amurka a Yamai Sule Mumuni Barma ya aiko mana karin bayani

Dubi ra’ayoyi
Bayan da aka sanar da zaben raba gardamar da aka yi a Masar, yanzu haka mutanen kasar sun amince da a yi wa kundin tsarin mulkin kasar garanbawul da zai bai wa shugaban kasar dama zama akan karagar mulki har zuwa 2030
Kusan kashi 90 cikin 100 na al’umar kasar Masar da suka kada kuri’a a zaben raba gardama kan yi wa kundin tsarin mulkin kasar garambawul ko akasin haka, sun amince da a yi kwaskwarimar, wacce za ta bai wa shugaba Abdel Fatah Al-sisi damar mulkar kasar har zuwa shekarar 2030
A jiya Talata, shugaban hukumar zaben kasar, Alkali Lasheen Ibrahim Soliman Lasheen, ya bayyana sakamakon zaben raba-gardamar, wanda aka kwashe kwanaki uku ana yi
Jim kadan bayan ayyana sakamakon ne, shugaba Al Sisi, ya hau shafinsa na Twitter, ya mika godiyarsa ga al’umar kasar ta Masar, ya kwatanta su a matsayin “wadanda suka farga da irin kalubalan da ke gaban kasar
”
Sai dai ‘yan adawa, sun zargi gwamnatin Al Sisi da tursasawa mutane su zabe ta, sannan sun zargi gwamnatin, da raba kayayyakin abinci da bayar da motocin yin jigilar mutane zuwa rumfunan zabe
A cewar ‘yan adawan, yin sauyi ga kundin tsarin mulkin kasar, zai tauye tagomashin burin da ya sa aka yi juyin juya halin da ya kifar da gwamnatin tsohon shugaba Hosni Mubarak a shekarar 2011

Dubi ra’ayoyi
A wani yunkurin kare al’umar kauyen Borgo dake yankin Tilabery daga barazanar ambaliyar ruwa kungiyar quatar Charity ta gina masu wani gari mai gidaje 100 wadanda suka tanadi wutar lantarki hade da fomfuna da dukkan wasu kayayakin bukatun iyali
Sau biyu jere ambaliyar ruwa ke ruguza gidajen al’umar kauyen Borgo ta gundumar Balleyara lamarin da ake alakantawa da rashin dacewar filin da aka tsara garin tun farko
Daliki i ke nan da kungiyar Quatar Charity ta yanke shawarar gina wani gari sabo ful mai gidaje 100 da nufin kawo karshen wannan matsala
Ministan cikin gida Bazoum Mohamed wanda ya jagoranci bukin damka wadanan gidaje a hannun wadanda aka yi domin su, ya jinjinawa wannan kungiya saboda a cewarsa ta yi abinda ya kamata takwarorinta su yi koyi da shi
Wadanda Sashen Hausa ya yi hira da su, a wajen kaddamar da gidajensu sun bayyana frin cikinsu, da cewa suna daukar bukin damka wadanan gidaje tamkar wata ranar salla
Seini Issoufou daya daga cikin wadanda suka ci moriyar wannan tallafi, yace “Ina godiya da muka samu wannan alheri a cikin garinmu
Ina yiwa Allah godiya kuma ina godewa wadanda suka yi dalilin samun wannan taimako
Mun yi murna sosai
”
A watan mayun 2017 ne kungiyar Quatar Charity ta kaddamar da wannan aiki dake matsayin na gwaji wanda kuma aka bayyana cewa ya lakume miliyan 1200 na cfa
Saurari cikakken rahoton Souley Moumoni Barma


Dubi ra’ayoyi
A ranar Litinin masu zanga-zangar da kansu su ka rika aikin duba ababen hawa a kan hanyoyin da ke inda su ka yi tunga, a hedikwatar sojin kasar da ke birnin Khartoum
Masu jagorantar zanga-zanga a Sudan, sun ce za su ci gaba da zanga-zanga a birnin Khartoum, tare da yin banza da bukatar shugabannin mulkin sojin kasar ta su kawo karshen zanga-zangar, su kuma kau da shingayen da su ka kakkafa a kan hanyoyi
Wata kungiyar kwararru kan harkoki daban-daban a kasar Sudan, wadda ke jagorantar zanga-zangar, ta bayyana jiya Litinin cewa za a ci gaba da zaman dirshan har sai an kafa gwamnatin farar hula
Kungiyar na kiran da a yi maci na nuna bijirewa a yau dinnan Talata, sannan kuma ranar Alhamis a yi wani babban gangami
A ranar Litinin masu zanga-zangar da kansu su ka rika aikin duba ababen hawa a kan hanyoyin da ke inda su ka yi tunga, a hedikwatar sojin kasar da ke birnin Khartoum
Majalisar Mulkin Sojin Sudan ta yi kiran da a gaggauta bude hanyoyi, da kuma kawar da shingaye a inda masu zanga-zangar su ka yi tunga

Dubi ra’ayoyi
A karshen wani taron kwanaki biyu da aka gudanar a birnin Yamai na jamhuriyar Nijar, kwamandojin rundunonin mayakan kasashen yankin tafkin Chadi sun jaddada aniyar kara jan damarar Yaki da nufin kawo karshen ayyukan ta'addancin kungiyar Boko Haram nan ba da jimawa ba don ganin zaman lafiya ya tabbata
Taron wanda ya hada kwamandojin rundunonin kasashe 5 Najeriya, Nijar, Chadi, Cameroun da jamhuriyar Benin, a daya gefe masu ruwa da tsaki a sha’anin tafiyarda ayyukan rundunar hadin gwiwar MNJTF ya fara da nazarin halin da ake ciki dangane da yakin da dakarun wadanan kasashe ke gudanarwa da kungiyar boko haram a kewayen tafkin Chad, kafin daga bisani a umurci mahalartan akan bukatar kara jan damara
Ambasada Maman Nuhu shine sakataren zartarwar kungiyar kasashen CBLT
Da yake jawabin rufe taro kwamandan rundunar asakarawan Nijar Gen
Ahmed Mohamed ya bayyana cewa
Yakin da muke yi a yau abu ne da aka tilasta mana yinsa, domin an tsokano shi ne ba tare da wata kwakwarar hujja ba, to amma duk da haka ya zama dole mu dage donganin mun yi galaba
Nayi nan bada dadewa ba za muyi nasara domin mu muna yi ne don kare martabobin kasashen mu sabanin abokan gaba wato boko haram da basu san zafirin abinda suke yi ba
Wakilin muryar Amurka a Yamai Sule Mumuni Barma ya aiko mana karin bayani

Dubi ra’ayoyi
Yanzu haka ana kuma tsare da wasu ‘yan uwansa biyu, wadanda su ma za a tuhume su da laifin cin hanci da rashawa, a cewar majiyar
Wata majiya a ma’aikatar shari’ar kasar Sudan, ta ce masu shigar da kara, sun fara tuhumar hambararren shugaban kasar, Omar Al Bashir da laifukan karkata kudaden kasar da kuma ajiye wasu makudan kudaden kasashen waje ba bisa ka’ida ba
Kamfanin dillancin labarai na Reuters, shi ma ya tabbatar da wannan labari
Majiyar ta ce, sojojin kasar masu tattara bayanan sirri, wadanda suka binciki gidan tsohon shugaban, sun samu akwatuna makare da kudade, da yawansu ya haura dala dubu 351 da kudin euro miliyan shida da kuma pam dan kasar ta Sudan
Ana sa ran za a yi wa Al Bashir tambayoyi a gidan yarin da ake tsare da shi na Kobar
Yanzu haka ana kuma tsare da wasu ‘yan uwansa biyu, wadanda su ma za a tuhume su da laifin cin hanci da rashawa, a cewar majiyar
Yunkurin jin ta bakin wasu daga cikin iyalan tsohon shugaban ya cutura
An hambarar da gwamnatin Shugaba Omar Al Bashir ne a ranar 11 ga watan Afrilu, wanda har ila yau kotun hukunta manyan laifuka ta ICC ke nemansa ruwa a jallo domin ya amsa zargin da ake masa na aikata kisan kare dangi a yankin yammacin Dafur


Dubi ra’ayoyi
An yi nasarar kashe daya daga cikin ‘yan tawayen a lokacin harin, wanda aka kai a wani asibiti da ake kira Katwa
Wasu ‘yan tawaye dauke da muggan makamai, sun far ma wata cibiyar da ake kula da masu fama da cutar Ebola a kusa da birnin Butembo, da ke Jamhuriyar Dimokradiyyar Congo
Harin na zuwa ne sa’o’i bayan da wani hari na daban, da ya yi sanadin mutuwar wani likitin kasar Kamaru da ke taimakawa masu fama da cutar, inji ‘yan sandan kasar
An yi nasarar kashe daya daga cikin ‘yan tawayen a lokacin harin, wanda aka kai a wani asibiti da ake kira Katwa, inda anan ne ma’aikatan lafiya ke kokarin dakile yaduwar cutar, wacce ta barke a gabashin kasar ta Jamhuriyar Dimokradiyyar Congo
Mataimakin Magajin gari, Patrick Kambale, ya ce maharan sun yi kokarin kona cibiyar ne a daren jiya
Dubi ra’ayoyi
Sannan sun raunata, wani jami’in lafiya dan asalin kasar ta Congo tare da wani direba, a cewar wata sanarwa ta daban da wakilin Sakatare Janar na Majalisar Dinkin duniya a kasar ta Congo ya fitar
Hukumar Lafiya ta Duniya WHO, ta ce an kashe wani likita da ke taimakawa wajen yaki da cutar Ebola a Jamhuriyar Dimokradiyyar Congo, a lokacin wani hari da aka kai kan asibitin da ke gabashin kasar
Wasu mayaka dauke da manyan makamai ne suka far wa asibitin, wanda ke Butembo, daya daga cikin yankunan da cutar da Ebola ta fi kamari, suka kashe Richard Mouzoko, dan asalin kasar Kamaru
Sannan sun raunata, wani jami’in lafiya dan asalin kasar ta Congo tare da wani direba, a cewar wata sanarwa ta daban da wakilin Sakatare Janar na Majalisar Dinkin duniya a kasar ta Congo ya fitar
Wannan hari na asibitin, shi ne na baya-bayan nan da aka kai kan wata cibiya da ke kula da masu fama da cutar ta Ebola, a matsayin martanin ‘yan bindiga da ke nuna rashin yarda da ayyukan yaki da cutar ta Ebola da kasashen duniya ke yi




Dubi ra’ayoyi
Firayim Ministan kasar Mali Soumeylou Boubeye Maiga da dukan mambobin gwamnatinsa sun yi murabus a jiya Alhamis
Wata sanarwa daga ofishin shugaban kasar Ibrahim Boubacar Keita ta ce: "Shugaban kasa ya amince da murabus din na firaministan kasar da na mambobin gwamnatin sa
"
Wannan mataki ya zo ne bayan tashe tashen hankula a yankin tsakiyar kasar, ciki har da kisan gilla a watan jiya na Fulani 160, wanda ake zargin mafarauta na Dogon ne suka aikata
Majalisar Dinkin Duniya ta fitar rahoton cewa, a cikin shekarar da ta wuce, fada tsakanin Fulani da al’umar Dogon ya janyo mutuwar mata da yara da maza har guda 600
Makonni biyu da suka wuce an yi zanga-zanga a garin Bamako, babban birnin kasar, don nuna rashin amincewa da rashin ikon gwamnati na hana aukuwar tashe tashen hankula
Dubi ra’ayoyi
Majalisar Dokokin Jamhuriyar Nijer ta amincewa wata dokar dake baiwa gwamnati hurumin nada shuwagabanin jami’o’i a maimakon a zabe su
Matakin da ake ganin zai taimaka a magance matsalolin dake dabaibaye sha’anin karatu a jami’o’in kasar sai dai kungiyar malamai na cewa ba za ta sabu ba
Da kuri’u 135 daga cikin 171 ne Majalisar ta yi na’am da wannan kudirin doka mai kunshe da wasu mahimman sauye-sauye da suka shafi tsarin tafiyar da harakokin jami’o’in gwamnatin Nijer cikin su har da batun maye gurbin zaben shuwagabanin jami’oi da wani tsarin na daban wanda a karkashinsa hukumomi za su sami hurumin nada irin wadanan jami’ai, mataimakin shugaban Majalisar Dokokin kasa IRO SANI ya bayyana dalilansu na amincewa bukatar gwamnatin ta Nijer
Kungiyar malaman jami’o’i ta SNECS wacce ta shafe watanni ta na yajin aiki akan batun zabe ko nadin shuwagabanin jami’oi ta yi watsi da wannan mataki da take ganinsa a matsayin wanda ya sabawa tafarkin dimokradiya
Madame FATIMA MAYAKI ita ce mataimakiyar sakataren wannan kungiya
To amma Majalisar Dokokin na gargadin malaman jami’oi da su yi karatun ta nutsu don kaucewa aikata dukkan wani abin da ka iya dabaibaye al’amuran ilimi a wannan kasa
Ranar Asabar ne ministan ilimi mai zurfi Yahouza Sadissou ke hallara zauren Majalisa domin yiwa wakilan al’uma bayani akan matsalolin dake yiwa sha’anin karatu tarnaki a daukacin jami’o’in gwamnatin Nijer
Domin cikakken bayani saurari rahotan Sule Muminu Barma

Dubi ra’ayoyi
Tun bayan da 'yan majalisun kasar Masar su ka amince da karin wa'adin shugaban kasar na ci gaba da zama a ofshinsa har zuwa 2030, yanzu haka al'ummar kasar da ke ciki da wajen kasar suma za su kada kuri'unsu kan lamarin
“Ku yi abinda ya kamata, ku kada kuri'ar amincewa," wasu daga sakonnin da alamomin da aka kafa jikin gidaje a fadin birnin al-Khahira ke dauke da su kenan
Babu wani bayyanannen adawa
Irin tallata manufarsu da masu goyon bayan gwamanti su ka yi din na kiran da a yi kwaskwarima ga kundin tsarin mulki don bai wa shugaban kasar Masar, Abdel Fattah el-Sissi, damar ci gaba da zama a ofishinsa har zuwa shekarar 2030
Mutanan kasar Masar da su ke zaune a kasashen waje za su fara kada kuri’arsu a yau juma’a, kuma za a fara jefa kuri’a na kasa baki daya a gobe Asabar – kasa da sati daya bayan da ‘yan majalisa su ka amince da matakin

Dubi ra’ayoyi
Hukumomin shari'a a jamhuriyar Nijer Sun sallami wasu dalibai kimanin 100 wadanda jami’an tsaro suka cafke a yayin wata zanga zangar da daliban suka gudanar a ranar 9 ga Watan Afrilu a birnin yamai
A taron manema labaran da ya kira a wannan alhamis alkali mai shigar da kara da sunan gwamnatin Nijer Procureur de la Republique Chaibou Samna ya sanar cewa an sallami illahirin daliban da aka kama saboda zarginsu da hannu a fashe fashen da kone konen da aka yi a yayin wata zanga zangar daliban makarantun secondary ta ranar 9 ga watan Afrilu anan Yamai
Tuni dai iyayen yaran da abin ya shafa suka biya kudaden da suka yi dai dai da darajar dukiyoyin da aka bannata
A karshen makon jiya ne alkali mai shigar da kara da sunan gwamnatin nijer Procureur de la Republique Chaibou Samna ya bukaci mutanen dake korafin an yi masu barna a yayin zanga zangar dalibai ta ranar 9 ga watan afrilun 2019 su yi rajista a ofishin hukumar ‘yan sandan domin duba hanyoyin biyan kudaden dukiyoyin da aka bannata masu lamarin da ya bada damar tuntubar mahaifan yaran da abin ya shafa
Ma’aikatar magajin garin yamai na daga cikin wadanda ke korafin an yi masu barna a yayin wannan zanga zanga

Sai dai kungiyar daliban makaratun secondaryn Yamai a ta bakin sakatarenta Adibis Alio na mai nun arashin gamsuwa da wannan mataki
Hukumomin shara’ar Nijer na ganin matakin a matsayin wata hanyar ladabtarwa kokuma jan kunne ga matasan wannan kasa ta yadda zasu bambanta ‘yanci da hakkin dan kasa
Matakin soke tsarin bayar da karatun bayan fage da wasu malamai kan baiwa dalibai da sharadin biyan kudade da ake kira cours d’appui ne mafarin zanga zangar ta ranar 9 ga watan afrilu
A yayin da daliban ke ganin tsarin na taimaka masu wajen cike gibin karatu ita kuwa gwamnati cewa take akwai yaudara tattare da wannan tsari saboda ba rabon ‘yayan talakkawa a cikinsa



Dubi ra’ayoyi
Wasu mazauna kauyukan dake kan iyakar kasar Nijar da Burkina Faso, sun fara tserewa daga matsugunansu, sakamakon yanayin dar dar din da aka shiga a wannan yanki dake matsayin wata malaba ga ‘yan ta’addan kasar Mali
Rahotanni daga kauyen Boni na gundumar Torodi sun bayyana cewa daruruwan mutane ne suka tserewa tashin hankalin, da ake fuskanta a garuruwan dake kan iyakar Nijar da Burkina Faso
Yankin da ake dauka a matsayin wata maboyar ‘yan ta’addan Arewacin Mali kamar yadda wakilin kungiyar Transparency a garin Makalondi Malan Habibou ya shaida ma Muryar Amurka ta wayar tarho
Da jin wannan labarin hukumomin Nijar suka kira wani taron gaggawa a birnin Yamai, wanda ya hada wasu gwamnoni da wakilan kungiyoyin agaji na kasa da kasa, domin kai dauki ga wadanan ‘yan gudun hijirar, a cewar ministan ayyukan jin kai Alhaji Lawan Magaji a zantawarsa da muryar Amurka
Yankin Tilabery mai makwaftaka da kasashen Mali da Burkina Faso na daga cikin yankunan dake karkashin dokar ta baci a Nijar, sakamakon yawaitar ayyukan ta’addanci, yayin da wasu kasashe 5 na yankin Sahel suka kafa rundunar hadin gwiwar G5 Sahel da nufin kakkabe masu tayar da kayar baya,
Sai dai tsaikon da ake fuskanta wajen shigowar kudaden da kasashen duniya suka yi alkawalin bayarwa na tauye harkokin gudanarda wannan runduna
Wakilin muryar Amurka a Yamai Sule Mumuni Barma ya aiko muna da karin bayani

Dubi ra’ayoyi
‘Yar Shugaban kasar Amurka Donald Trump kuma mai ba da shawarwari a fadar White House, Ivanka, ta ziyarci kasar Ivory Coast a ziyarar aiki ta kwanaki hudu da take yi domin inganta tattalin arzikin mata a yankin yammacin Afrika
Da ta ke jawabi a Cayat, a wata gonar koko da ke wajen Adzope a jiya Laraba, Ivanka Trump ta sanar da cewa cibiyar raya kasashe ta duniya USAID a takaice, da wasu kamfanoni masu zaman kansu za sun hade da alkawarin dalar Amurka miliyan biyu ga horkokin masu sana’ar koko a Ivory Coast
Duk da yake a Ivory Coast, Shugaba Trump ya na shirrin halartar taron bankin duniya
Ita Ivanka din, wacce ta kasance mai ba da shawara ga mahaifinta kan karfafa tattalin arziki, ta fara tafiya zuwa yankin tare da ziyararta a babban birnin Habasha na Addis Ababa ranar Lahadi da ta gabata, inda ta sanar da shirin gwamnatin Amurka na miliyoyin dalar Amurka don tallafa wa 'yan kasuwa mata
Dubi ra’ayoyi
A makon daya gabata ne dai sojojin kasar Sudan suka hambarar da dadaddan shugaban kasar Omar al-Bashir, sakamakon zanga zanga da ta yi kamari
yanzu haka Majalisar Dinkin Duniya ta bukaci sojojin da su mika mulki ga farar hula cikin kwanaki 15
Babban Sakataren Majalisar Dinkin Duniya, ya nada mai ba da shawara na musamman Nicholas Haysom, a matsayin mai taimakawa kungiyar tarayyar Afirka ta AU, a shirin shiga tsakani da take yi a rikicin siyasar Sudan, inda dakarun kasar suka kifar da gwamnatin dadadden shugaban kasar Omar Al Bashir a makon da ya gabata
Antonio Guterres, ya fadawa shugaban majalisar zartarwar kungiyar ta AU, Moussa Faki Mahamat cewa, mai ba da shawara Haysom zai zamanto cikin shiri a duk lokacin da ake bukatarsa
Shi dai Haysom ya kasance shi ne babban jami’in majalisar ta dinkin duniya a Somalia a da, amma bayan watanni hudu, gwamnatin kasar ta kore shi, a lokacin da ya yi yunkuri shiga tsakanin a matsayin wakilin tsohon shugaban kungiyar Al Shabab, wanda ya so ya tsaya takara a zaben kasar ta Somalia, amma hukumar zaben kasar ta hana shi
A dai ranar Litinin din da ta gabata, kwamitin tsaro na majalisar dinkin duniya, ya yi Allah wadai da juyin mulkin na Sudan, ya kuma ba dakarun kasar wa’adin kwanaki goma sha biyar, da su mika mulki ga gwamnatin wucin gadi karkashin jagorancin farar hula

Dubi ra’ayoyi
'Yar shugaban kasar Amurka, kuma mai bashi shawarwari kan tattalin arziki ta sanar da wani shirin Amurka na bunkasa tattalin arzikin mata da za a rika zuba jari kai tsaye a kamfanonin da mata je jagoranta
‘Yar shugaban Amurka Donald Trump kuma mai bada shawara a fadar White House Ivanka, tana kan hanyarta zuwa kasar Ivory Coast a ci gaba da ziyarar kwanaki hudu, da zummar habbaka harkokin kasuwancin mata a yankin Afrika ta Yamma
Ivanka Trump da take baiwa mahaifinta sahawara a kan tattalin arziki, ta fara yada zango ne a babban birnin kasar Habasha Addis Ababa a ziyararta ta Afrika da ta fara a ranar Lahadi, inda ta sanar da wasu shirye shiryen miliyoyin daloli da gwamnatin Amurka zata taimakawa mata masu kasuwanci
A jiya Litinin Ivanka Trump da David Bohingian mukaddashin shugaban hukumar saka jari a kasashen waje (OPIC a takaice suka sanar da wannan shirin da ake kira "2X Afrika", da zai samar da dalan Amurka biliyan daya da kuma saka jarin dala miliyan 350 kai tsaye a kamfanoni da gidaniyoyi da mata suka mallaka ko suke jagoranci, wanda zasu yi aiki mai inganci ga ci gaban mata a matsayin kasa da kasa a cikin Afrika
Da yammacin ranar Lahadin, Ivanka Trump ta gana da shugaban Habasha Sahle-Work Zewde, inda suka tattauna kan batun sauyi a Afrika da zai kai ga kara ba mata dama a nahiyar
Ta kuma tatttuan batun ci gaban mata da firai ministan kasar Abiy Ahmed, inda ta yaba masa a kan kara yawan mata dake rike muhimman mukamai a gwamnatinsa

Dubi ra’ayoyi
Wata tawagar kwamitin tsaro a majalisar dokokin kasa ta kai ziyara a Diffa inda suka tantauna da al’umma akan halin tabarbarewar tsaron da ake ciki a ‘yan watanin nan biyo bayan hare haren da kungiyar Boko Haram ta zazafa kaiwa fararen hula da sojoji
Ziyarar wacce ke cikin sababbin jerin ayyukan da majalisar dokokin kasa ta kudirtawa kanta a baya bayan nan, ta kasance wata damar tuntubar rukunonin al’ummar Diffa domin tantance zahirin dalilan da ke maida hannun agogo baya a yakin da dakarun Nijar ke kwafsawa da kungiyar Boko Haram yau shekaru sama da 4
A karshen wannan rangadin tawakar karkashin jagorancin Shugaban kwamitin tsaro a majalisar dokokin kasa Hon
Hama Assa, ta gano abubuwa da dama ta kuma gargadi al’umma akan wasu mahimman batutuwa
Sai dai a yayin wannan ganawa wani mai magana da yawun al’ummar yankin Diffa ya gabatar da wani sakon da suke bukatar a isar da shi zuwa ga shugaban kasa Mahamadou Issouhou
A nan gaba kadan majalisar dokokin kasa za ta gudanar da mahawarar bainar jama’a akan abubuwan da rahoton tawwagar kwamitin tsaron ya gano a yayin wannan ziyara da nufin tantance shawarwarin da zasu taimakawa gwamnati wajen shayo kan matsalar tsaron da ke ci gaba da lakume rayukan al’umma tare da haddasa asarar dimbin dukiyoyi da kaurar jama’a
Saurari cikakken rahoton Souley Mummuni Barma



Dubi ra’ayoyi
Wata cibiyar Amurka ta ce ta na shirin kashe daruruwan miliyoyin daloli, a wasu nau’ukan kasuwancin da ka iya tayar da komadar mata a Afirka
Diyar Shugaba Donald Trump, wato Ivanka Trump, da kuma mukaddashin shugaban hukumar saka jari a kasashen waje (OPIC a takaice), David Bohigian, su ne su ka bayar da wannan sanarwar jiya Litini a birnin Addis Ababa na kasar Habasha, inda su ma wani bangare ne na wata tawagar gwamnatin Amurka da ta je ziyara
Wata takardar bayani daga OPIC ta ce burin shirin na “2X Africa” shi ne ya tara dala bilyan daya ya kuma saka jarin dala miliyan 350 kai tsaye, a kamfanoni da kuma gidauniyoyi mallakin mata kuma wadanda mata ne ke shugabantarsu, ko kuma ta samar da kayayyaki da harkoki, wadanda tabbas za su amfani mata a nahiyar

Dubi ra’ayoyi
A jamhuriyar Nijar yau shugaba Mahamadou Issoufou, ya jagoranci bukin dasa tubalin farkon soma aiyukan shimfida bututun mai daga matatar Zinder zuwa garin Torodi dake yankin Tilabery
a wani yunkurin fitarda man kasar zuwa kasuwanin yammacin Afirka
lamarin da zai bada damar samarda aikin yi ga miliyoyon matasa
Bututun wanda za a shinfida da ya kai tsawon kilomit 1,070, wata hanya ce ta fitarda man da jamhuriyar Nijar ke tacewa a Zinder, don isar da shi kasuwanin kasashen Mali, Burkina da Faso
Lamarin da zai bada damar rage cinkoson ababen hawa, da ma takaita hatsura akan hanyoyin zirga zirga
Dala biliyan $1 na Amurka kasar China za ta kashe domin wannan aiki da ake saran kammalawa a tsawon shekaru 2
Shugaban kamfanin CN Pipe Line Company na cewa aikin shinfida bututun zai kunshi wasu cibiyoyin kan hanya a kalla 10, ya yinda za a yi jona domin isarda tatacen man zuwa Tahoua
Wakilin muryar Amurka a yamai Sule Mumuni Barma ya aiko mana karin bayani


Dubi ra’ayoyi
A cigaba da kikikakar da ake yi bayan juyin mulkin da sojoji su ka yi a Sudan, masu zanga-zanga sun ce muddun wayon-aci sojoji su ka yi da sunan juyin mulki, to su ma za a masu zanga-zanga har sai sun sauka
Ainihin wadanda suka shirya zanga zanga a Sudan, sun yi kira da a mika mulki nan da nan ga gwamnatin farar hula, bayan da sojoji su ka yi juyin mulki wanda ya kai ga hambarar da shugaba Omar Al-Bashi a satin da ya gabata
A jiya Lahadi, majalisar mulkin soja din ta ce za ta bayyana Firaiminsta farar hula da kuma majalisar ministoci su taimaka wajen shugabancin kasar, amma ba za su nada farar hula a matsayin shugaban kasa ba
Mai Magana da yawun sojojin ya kuma ce majalisar ba za ta hana yin zanga zangar da ake ci gaba da yi ba
Za a ci gaba da gani ko sanarwar za ta gamsar da masu zanga zangar, wadanda su ka bukaci majalisar “batare da bata lokaci ba, kuma ba tare da wani sharadi ba” ta mika mulki ga farar hula
Kungiyar kwararru a fannoni daban-daban na mutanen Sudan, wacce ta jagoranci zanga zangar, ta yi kiran da kafa gwamantin farar hula, tare da kiran a ci gaba da gudanar da zanga zanga har sai an biya musu bukatarsu

Dubi ra’ayoyi
Daukan wadannan matakai, alamu ne da ke nuni da cewa, zanga zangar da masu rajin kare mulkin Dimokradiyya suka yi, na kara kassara karfin ikon rundunar sojin kasar ta Sudan mai arzikin man fetur
Sabon jagoran gwamnatin soji ta wucin gadi a Sudan, ya ce, yana da aniyyar mika mulki ga gwamnatin farar hula nan da shekaru biyu masu zuwa, sannan ya ce an soke dokar hana zirga-zirga da aka saka a baya
Laftanar Janar Abdel-Fatah Burhan, ya bayyana hakan ne yayin jawabinsa na farko ga ‘yan kasar ta Sudan, wanda aka watsa ta kafar talbijin, inda har ya ba da umurmin a saki dukkanin fursunonin siyasa da aka tsare a zamanin mulkin hambararren shugaba, Omar Al Bashir
Daukan wadannan matakai, alamu ne da ke nuni da cewa, zanga zangar da masu rajin kare mulkin Dimokradiyya, na kara kassara karfin ikon rundunar sojin kasar ta Sudan mai arzikin man fetur
Sanarwar na zuwa ne, bayan da shugaban sashen tattara bayanan sirrin kasar, Salah Abdallah Mohammad Saleh, ya yi murabus daga mukaminsa a jiya Asabar
A kuma ranar Juma’a ne, Ministan tsaron kasar, Manjo-Janar Awad Mohammad Ahmed Ibn Auf, ya sauka daga mukaminsa na shugaban gwamnatin wucin gadi, bayan da ya kwashe kwana guda kacal akan mukamin
Dubi ra’ayoyi
Manjo- Janar Awad Mohammad Ahmed Ibn Auf, ya nada Janar Abdel-Fatah Burhan a matsayin magajinsa
Jagoran dakarun kasar Sudan da suka hambare gwamnatin shugaba Omar Al Bashir, ya sauka daga mukaminsa, kwana guda bayan da sojoji suka sanar da cewa sun karbe ikon mulkin kasar
Manjo- Janar Awad Mohammad Ahmed Ibn Auf, ya nada Janar Abdel-Fatah Burhan a matsayin magajinsa
Dakarun kasar dai ba su fadi dalilin da ya sa Auf ya sauka ba
A jiya Juma’a jama’a sun ci gaba da zanga zanga a Khartoum, babban birnin na Sudan, inda suke adawa da matakin da wata majalisar sojin kasar ta dauka na daukar ragamar tafiyar da gwamantin wucin har na tsawon shekaru biyu














Dubi ra’ayoyi
Rahotanni daga kasar Kenya sun ce wasu ‘yan bindiga sun sace wasu likitocin kasar Cuba su biyu a Mandera, bayan da suka harbe dan sandan da aka dorowa nauyin kare likitocin har lahira
Jami’an kasar sun ce su na kyautata zaton barayin ‘yan kungiyar al-Shabab ne dake da alaka da kungiyar al-Qaida
Mandera shine babban birnin yankin Mandera a arewa maso gabashin Kenya, kuma yana kan iyakar Somalia da Kenya
Dubi ra’ayoyi
Hukumar sababbin jami’an sojan da suka karbi ragamar mulki a Sudan sun ce su na shirin maido da mulkin farar hula a kasar, a cikin shekaru 2 masu zuwa
A wani taron manema labarai yau Jumma’a, wani babban hafsan sojan kasar, Janar Omar Zein Abedeen ya kuma fadi cewa hukumomin sojan kasar ba za su mika shugaba Omar al-Bashar da aka hambarar ba, ga kotun duniya dake neman sa don ya fuskanci tuhuma akan laifukan yaki, da na saba hakkokin bil’adama da kuma na kisan kare dangi
Masu zanga-zanga a Sudan, da suka kwashe watanni 4 su na zanga-zangar adawa da shugaban mai mulkin kama karya, sun bijirewa wata dokar ta-baci ta hana fita da aka kafa jiya Alhamis da dare bayan da aka tumbuke shugaban ta hanyar juyin mulki
Masu zanga-zangar sun bayyana cewa su shugaba farar hula suke ba sojoji ba
Ministan tsaron kasar Sudan, ya ce, an kama shugaba al-Bashir
Kuma sojojin kasar sun kafa dokar ta baci da wani kwamiti da zai kula da harkokin mulkin kasar
Dubi ra’ayoyi
Ministan tsaron kasar Sudan, ya ce, an kama shugaba al-Bashir
Kuma sojojin kasar sun kafa dokar ta baci da wani kwamiti da zai kula da harkokin mulkin kasar
Sojojin kasar Sudan, sun hambarar da gwamnatin shugaba Omar al-Bashir bayan watannin da aka kwashe ana zanga-zanga a kasar akan mulkin sa, da ya yi tsawon shekaru 30
A wata sanarwa ta kasa da kasa, a yau Alhamis, ministan tsaron kasar Sudan, Awad Mohamed Ahmed Ibn Auf, ya ce, an kama shugaba al-Bashir, kuma an kai shi wani wuri mai tsaro
Ya ce sojojin kasar, sun ayyana dokar ta baci kuma sun kafa wani kwamiti wanda zai gudanar da harkokin gwamnati har tsawon shekaru biyu
Ministan ya kuma kara da cewa, an rushe dukkan gwamnatocin jihohi
Da farko, wani sojan Sudan, ya fadawa muryar Amurka, cewa, ana tsare da Al-Bashir, dan shekaru 75,a gidan sa
Bisa ga cewar sa, shugabannin siyasa, suna tattaunawa ne, don kafa gwamnatin rikon kwarya
Dubban mutane sun hau kan titunan birnin Khartoum a yau Alhamis, suna shagali, da raye raye, da kuma wakoki akan hambarar da gwamnatin shugaban
Dubi ra’ayoyi
Wata majiya daga rundunar sojojin Sudan ta fadawa Muryar Amurka cewa an yiwa shugaban kasa Omar al-Bashir daurin talala, yayin da sojoji da shugabannin siyasa ke tattauna yadda za a yi sauyin gwamnati
Rahotanni sun ce hukumomi sun rufe babbar tasahar jiragen saman kasar, sun kuma kama jami’ai da shugabannin sojoji da aka yi imanin su na bayan Omar al-Bashir
Kamfanin dillancin labarai na Reuters ya fitar da rahotan da ke cewa sojojin Sudan sun afkawa jam’iyyar al-Bashir ta NCP
Ya zuwa yanzu dai mai magana da yawun jam’iyyar bai amsawa Muryar Amurka ba akan batun
Dubban masu zanga-zanga sun fito kan tituna a birnin Khartoum su na murna, suna fadin cewa suna goyon bayan sojoji
Fatima, na daga cikin masu zanga-znagar kuma ta ajiye ‘ya ‘yanta kan babban titi yayin da motoci ke ta busa kararwar mota domin nuna goyon bayan su
Fatima ta ce su ba beraye ba ne, kamar yadda gwamnatin ta kwatanta masu zanga-zangar
ta kara da cewa "su zakuna ne
" kuma ba zasu bar kan titun ba har sai sun ji sanarwar da jami’an sojoji za su yi
Tabbacin cewa an sauke shugaban mai shekaru 75, na zuwa ne ‘yan sa’o’i bayan da gidan Talabijin mallakar gwamnatin Sudan ya sanar da cewa sojoji za su yi wata muhimmiyar sanarwa
ga karin bayani cikin sauti



Dubi ra’ayoyi
Wani jirgin saman kamfanin Ethiopia da ya sauka birnin Yamai a yammacin jiya ne ya zo da Ali Tera hannuwansa daure da ankwa kuma nan take jami’an tsaro suka fice da shi zuwa ofishin hukumar ‘yan sandan farin kaya
Alkali mai tuhuma Procureur de la Republique, Chaibou Samna ya gayawa Muryar Amurka cewa Ali tera na fuskantar wasu tarin zarge zarge da suka hada da tunzura jama’a don gudanar da taron tayar da bore dauke da makamai da nufin bijirewa hukuma, da yunkurin tada zaune tsaye da kuma neman haddasa fitina a tsakanin ‘yan kasa, da kuma barazanar kisan kai
Wannan dan tiliki da ya shafe shekaru sama da 20 a kasar Amurka ya yi kaurin suna wajen sukar lamirin gwamnatin shugaba Issouhou Mahamadou ta hanyar sakwannin da yake aikawa a shafukan sada zumunta
A ra’ayin Adamou Manzo na jam’iyar PNDS Tarayya, halin da Ali Tera ya tsinci kansa ciki a yau ya isa abin ishara
Sai dai a na su bangaren magoya bayan jam’iyar MODEN Lumana irin su Bana Ibrahim na ganin matakin hukumomin na Nijer tamkar keta hakkin dan adam ne
Bayan ya shafe daren jiya laraba a ofishin hukumar ‘yan sandan PJ, Ali Tera ya bakunci gidan yarin Filingue dake da nisan km sama da 170
Kafin a tuso keyar sa zuwa Nijer, Ali Tera ya shafe makwanni a wani gidan yarin Amurka inda aka tsare shi sakamakon rashin mallakar takardun izinin zama a wannan kasa
Ga karin bayani cikin sauti


Dubi ra’ayoyi
Masu zanga-zanga a Khartoum suna ci gaba da neman shugaban kasar Omar al-Bashir da yayi murabus, a cigaba da zaman da suke yi a hedkwatar sojan kasar, inda aka ji karar harbin bindiga
Akwai rahotonnin dake cewa Jami’an tsaron gwamnati sunyi kokarin tarwatsa taron masu zanga–zangar, wanda ya janyo sojojin suka kare masu zanga-zanga, a cewar wasu da suka shedi abinda ya faru
Jami'an 'yan sanda sun bayar da tabbacin cewa ba za su taba kaiwa masu zanga zangar hari ba, yayinda dubban mutane ke cigaba da shiga zanga-zangar, a cewar wani dan jarida mai suna Dama da ya zanta da Muryar Amurka
Duk da cewa tashar telebijin ta Sudan na ci gaba da nuna wasu hotunan bidiyo inda ake ganin wurare kamar ba wasu masu zanga-zanga a ciki, wasu shedu sunce wadanan tsofaffin hotuna ne da aka dade da dauka, ba abinda ke faruwa bane a yanzu
Dubi ra’ayoyi
Firaministan Libya mai samun goyon bayan Majalisar Dinkin Duniya, Fayez Sarraj, ya kira matakin na Janar Haftar yunkurin juyin mulki
Hukumomin Libya sun rufe filin jirgin sama daya tilo da ake amfani da shi a Tripoli, bayan wani harin da aka kai da jirgin sama jiya Litini
Daukan wannan mataki na zuwa ne yayin da ake ci gaba da fafatawa kan iko da birnin na Tripoli tsakanin bangarorin mayaka biyu da ke gaba da juna
Jami’an tsaro da ke Filin jirgin saman Matiga da ke gabashin babban birnin kasar ta Libya, sun ce zuwa yanzu dai babu wani sashi da ya dau alhakin kai harin, wanda ya bararraka hanyar da jirage ke gudu a kai amma bai raunata kowa ba
Dakarun da ke biyayya ga kwamandan soji, Janar-Khalifa Haftar, sun ci gaba da dannawa da niyyar kwace babban birnin kasar
Firaministan Libya mai samun goyon bayan Majalisar Dinkin Duniya, Fayez Sarraj, ya kira matakin na Janar Haftar yunkurin juyin mulki
Da alamar da Haftar da dakarunsa sun kafu sosai a bayan garin Tripoli, amma Sarraj ya ce a shirye sojojin kasar su ke su tinkare su

Dubi ra’ayoyi
Yayin da bangarori ke ta barin wuta kan juna a kasar Libiya ta yadda farar hula ke fama, Majalisar Dinkin Duniya ta yi kira ga bangaren Janar Khalifa Haftar bangaren gwamnati da su kwance damara
Majalisar Dinkin Duniya ta yi wani “Kira na gaggawa” na bukatar tsagaita wuta a yankunan da ke bayan garin Tripoli don ta kwashe fararen hula da kuma wadanda su ka samu raunuka, yayin da sojojin da suke biyayya ga kwamandan sojojin kasar, Janaral Khalifa Hafta, su ka ci gaba da kutsawa da nufinsu na kwace babban birnin kasar
Firai Ministan Libya da ke samun gogyon bayan Majalisar Dinkin Duniya, Fayez Sarraj, ya kira matakin na Haftar da kokarin juyin mulki
Haftar da sojojinsa sun samu nasarar karbe bayan garin Tripoli, babban birnin kasar, amma Sarraj ya ce dakarun gwamantinsa a shirye su ke su tunkare su
Ofishin Majalisar Dinkin Duniya da ke Libya, ya bukaci du ka bangarorin biyu da su ke yankin da su cimma yarjajjeniyar tsagaita wuta ta jinkai
Kafafafen yada labarai na kasashen larabawa, sun nuna wasu hotunan bidiyo na sojojin Haftar su na shiga kofofin filin jirgin sama na Tripoli da ya ke rufe a yanzu, kafin su zagaye wajen ginin filin jirgin, a kusa da hanyar tashi da saukar da ta ke rufe yanzu
Babu wata alamar tirjiya a yayin kwace wurin
Dubi ra’ayoyi
Babu dai wasu rahotanni da suka nuna cewa dakarun sun fuskanci turjiya wajen shiga filin tashin jiragen
Firai Ministan Libya da ke samun goyon bayan Majalisar Dinkin Duniya, Fayez Sarraj, ya ce dakarun gwamnatinsa na cikin shirin tunkarar mayakan da ke goyon bayan kwamandan sojojin gabashin kasar ta Libya, Janar Khalifa Haftar, wadanda ga dukkan alamu sun samu galabar karbe ikon wajen babban birnin Tripoli
Firai minister Sarraj, ya kwatanta wannan lamari a matsayin juyin mulki
Kafafen talbijin din kasashen larabawa, sun nuna wani bidiyo da ke nuna yadda dakarun Janar Haftar suke kutsa kai cikin filin tashin jirage na Tripoli wanda yanzu ba a amfani da shi
Babu dai wasu rahotanni da suka nuna dakarun sun fuskanci turjiya wajen shiga filin tashin jiragen
Kafafen yada labarai na kasashen larabawa, sun nuna wasu mazauna yankin babban birnin suna ta murna a lokacin da dakarun suke kutsa kai cikin filin tashin jiragen
Kafar talbijin din kasar Saudiyya na Al Arabiya, ya ce, dakarun Haftar, sun shiga Lardin da ake kira Khalat al-Fargan da ke birnin na Tripoli

Dubi ra’ayoyi
Jami’an Majalisar Dinkin Duniya, sun nuna matukar damuwa kan yadda ake samun karin tashe-tashen hankula masu nasaba da rikicin Boko Haram a yankin Diffa na Jamhuriyar Nijar
Jami’an sun ce, mayakan Boko Haram sun kashe akalla mutum 88 a yankin Tafkin Chadi a watan da ya gabata kadai, inda suka ce a bara, mutum 107 a daukacin shekarar 2018
Kakakin ofishin da ke kula da fannin ba da tallafi ga wadanda rikici ya rusta da su, Jens Laerke, ya ce, karuwar adadin da aka gani, na da nasaba da yadda kungiyar mayakan ta Boko Haram ta sauya dabarun kai hare-harenta
“Ba wai mayaka ne da ke dauke da makamai suke yakar wasu mayakan masu dauke da makamai ba, a’a, mayaka ne da ke yakar fararen hula, da suka hada da mata da yara kanan, wannan kuma babban abin damuwa ne
” Inji Laerke
Ya kuma kara da cewa, daga cikin mutum 88 da suka mutu a watan na Maris, har da mutanen da ke gudun hijira a wasu yankuna




Dubi ra’ayoyi
Ofishin mai shari’a Bensouda, wacce ‘yar asalin kasar Gambia ce, ya ce zai gudanar da aikinsa ba tare da wata fargaba ba ko nuna banbanci
Amurka ta soke takardar visar babbar mai shigar da kara a kotun hukunta manyan laifuka ta ICC, Fatou Bensouda, kan abin da ake ganin na da nasaba da binciken da take yi game da wasu laifuka da ake zargin dakarun Amurka da aikatawa a Afghanistan
A jiya Juma’a, ofishin Bensouda, ya bayyana hakan, sannan wani kakakin ma’aikatar harkokin wajen Amurka ya tabbatar da cewa lallai an soke takardun visar mai shari’a Bensouda
Kakakin ya kara da cewa, Amurka za ta dauki duk matakan da suka dace wajen ganin ta kare ‘yancin gashin kanta, sannan da duk wani bincike na rashin adalci da kotun ta ICC za ta yi akanta
Sai dai ofishin mai shari’a Bensouda, wacce ‘yar asalin kasar Gambia ce, ya ce zai gudanar da aikinsa ba tare da wata fargaba ba ko nuna banbanci
Amurka da Rasha da China, ba mambobi ba ne a kotun hukunta manyanlaifuka ta ICC
Dubi ra’ayoyi
Ambaliyar ruwa, sakamakon muguwar guguwar Idai a farkon watan Maris, wacce ta hallaka mutane akalla 750 a lokacin da ta afkawa kasashen Mozambique, Zimbabwe da Malawi, ta tilastawa dubban mutanen kasar Malawi zuwa sansanonin tsugunnar da jama’a
Amma kan dole suka bar dabbobin su, ciki har da shanu, da awaki, da aladu, da kaji
Hukumomi sun ce akalla dabbobi 15,000 suka mutu sanadiyar ambaliyar
A yankin tsaunin Shire da bala’in ya fi shafa, dabbobi fiye da 4,000 ruwa ya tafi da su
Edwin Nkhulungo, shine shugaban kula da lafiyar dabbobi na yankin
Ya ce ambaliyar ruwan ya kuma janyo barazanar cututtuka ga sauran dabbobin da suka tsira
Ya kuma bayyana cewa, a lokacin ambaliyar, ta kai ga an sami dabbobin da suka zauna cikin laka daga dare zuwa wayewar gari kuma wannan zai kawo cututtuka, da raunuka
Haka kuma a wannan lokacin, an sami karuwar kwari da suka yi ta cizon dabbobin suna kuma daukar cuta daga wannan dabbar zuwa waccan dabbar
”
Kungiyar aikin agajin kare dabbobi ta duniya na aiki a yankunan Malawi da bala’in ya fi shafa don dakile bazuwar cututtuka a tsakanin dabbobin
Hukumomin jamhuriyar Nijer da hadin gwiwar gwamnatin kasar Amurka sun kaddamar da wani sabon shiri da ake kira Amplify PF da zummar fadakar da jama’a muhimmancin mutunta tsarin saka tazara a haihuwa,
Dubi ra’ayoyi
Hukumomin jamhuriyar Nijer da hadin gwiwar gwamnatin kasar Amurka sun kaddamar da wani sabon shiri da ake kira Amplify PF da zummar fadakar da jama’a muhimmancin mutunta tsarin saka tazara a haihuwa,
A yau hudu ga watan Afrilu, dimbin jama’a suka hallara domin kaddamar da wani shiri na musamman da ake kira Project Amplify PF da turanci a farfajiyar asibitin haihuwa na unguwar ‘Yantala dake birnin Yamai
A karkashin shirin ne gwamnatocin Nijer da Amurka ke hangen magance matsalar mace macen mata da yara, lamarin da likitoci ke dangantawa da rashin saka tazara tsakanin haihuwa
Miliyan 10,000 na CFA ne kasar Amurka ta hanyar hukumar USAID za ta kashe domin wannan shiri na tsawon shekaru 5 wanda kuma za a aiwatar a yankunan Yamai, da Zinder da nufin sassauta wahalhalun jama’a a bisa la’akari da yadda matakin ka iya baiwa yara damar samun ilimi yayinda iyayensu mata zasu samu damar gudanar da wasu ayyukan ci gaba kamar yadda jakadan Amurka a Nijer Eric P
Whitaker ya bayyana
Ministar ci gaban mata da kare yara kanana
Elback Zeinabou Tari Bako, ta jinjinawa wannan yunkuri da take ganin yana da alfano sosai ga rayuwar iyali
Uwargidan shugaban kasar Nijer Dr
Malika Issouhou, dake matsayin uwa a wannan buki ta yi kira ga shuwagabanin al’umma wato sarakunan gargajiya, da malamai, da kafafen yada labarai, da kungiyoyi masu zaman kan su, akan su dage wajen fahimtar da jama’a illolin dake tattare da haihuwar rurutsa

Dubi ra’ayoyi
Akwai alamun cewa ma’aikatan jirgin saman Ethiopia da suka yi hatsari jim kadan bayan tashin jirigin a watan jiya, sun bi duk ka’idojin da suka dace wajen tuka jirgin kamar yadda aka umurce su da aikatawa, a cewar wani rahoto da aka fitar a yau Alhamis
Rahoton farko da Gwamnatin kasar Habasha ta fitar, ya tabbatar da cewa ma'aikatan sun kasa sarrafa jirgin kirar Boeing 737 Max 8, bayan da ya soma tangal-tangal a sararin sama, duk da cewa sun bi duk hanyoyin da suka dace wajen tuka shi
Duk wannan bayanin dai an same shi ne daga cikin akwatunan daukar sauti na jirgin
Kuma bayanin na karfafa tunanin rashin tabbas da masana da dama suka jima suna yi game da amincin na’urorin da ke sarrafa jirgin saman na Boeing, abinda ya janyo har kasashe da dama yanzu suka dakatar da amfani da irin wadannan jiragen tun kusan wata guda da ya gabata
Dubi ra’ayoyi
'Yan sandan kasar Uganda sun shiga farautar wasu 'yan bindigan da su ka sace wata ba-Amurkiya 'yar yawon bude ido tare da direbanta
Kasar Uganda ta ce jami’an tsaronta na neman wata ba-Amurka ‘yar yawon bude ido da direbanta dan kasar ta Uganda, wadanda aka sace su shekaran jiya Talata, a wani gandun shakatawa na kasa, inda aka nuna su da bindiga

‘Yansandan na Uganda, sun bayyana ba-Amurkar da aka sace din da Kimberly Sue Endecott ‘yar shekaru 35, da direbanta Jean Paul
Su ka ce wasu ‘yan bindiga ne hudu da ba a san ko su waye, ba su ka sace Paul da Endecott daura da wani sansanin da ke cikin wani dajin da ke cikin gandun shakatawa na Queen Elizabeth National Park, da yammacin shekaran jiya Talata

Dubi ra’ayoyi
An fara gagarumin aikin alluran rigakafin cutar kwalara a kasar Mozambique don hana yaduwar cutar daga juyawa zuwa annoba mai tsanani
Ma'aikatar Lafiya ta kasar Mozambique ta tabbatar da cewa fiye da mutane 1,400 suka kamu da cutar kwalara, inda har mutane biyu sun mutu a birnin Beira, wanda mummunar guguwar Cyclone Idai tafi shafa
Hukumar kiwon lafiya ta duniya wato WHO a takaice tare da Asusun kananan yara na majalisar dinkin duniya ke jagorantar yaki da cutar
A cikin kwanaki biyar masu zuwa, hukumomin biyu sun shirya bada alurar riga kafin cutar ga kusan mutane 900,000 a garin Beira da wuraren da ke kewaye dashi
Dubi ra’ayoyi
Majalisar dokokin jamhuriyar Nijar ta kudiri aniyar zagayen yankunan kasar, da nufin jan hankulan jama’a akan bukatar baiwa jami’an tsaro hadin kai, a yakin da suke karawa da ‘yan ta’adda
Bayan la’akari da babbar barazanar da ake fuskanta daga kungiyoyin ta’addanci irinsu Boko Haram wace aka gano cewa tana bullo da sababbin salon hare-hare a yankin Diffa
Da yake jawabi a yayin bukin bude taron shekara shekara ne shugaban majalisar dokokin jamhuriyar Nijar Ousseini Tinni ya sanarda shirin aikewa da tawagogi zuwa illahirin jihohin kasar, don fadakar da al’uma bukatar samun hadin kansu a yakin da dakarun gwamnati ke fafatawa da ‘yan ta’adda
Sabon salon da kungiyar Boko Haram ta bullo da shi a ‘yan watannin nan a yankin Diffa wani abu ne dake bukatar tsaurara matakai, don dakile dukkan wani yunkurin bazuwar wannan matsala zuwa wasu yankunan na daban
Dan majalisar Dokoki Lamido Moumouni Harouna na daga cikin wakilan al’umar yankin Diffa a majalisar dokokin Nijar, yace a shirye suke su tunkari matsalar kai tsaye
Lura da yadda matsalar tsaro ke mayarda hannun agogo baya a dukkan wasu ayyukan da suka shafi ci gaban al’uma ya sa ‘yan majalisar, shan alawashin fitar da talakawa daga kangi, kamar yadda dan majalisar dokokin kasa Sama'ila Hatimou Mai Aya ke bayyanawa
Satar mutane domin neman kudin fansa da kisan fararen hula, da jami’an tsaro ko cinnawa gidajen jama’a wuta hade da kai harin kunar bakin wake, na daga cikin hanyoyin da Boko Haram ke amfani a wannan yaki da ya tilasatawa dubban jama’a tserewa daga matsugunansu, duk kuwa da irin matakan da gwamnatin Nijar ke dauka, hakan yasa ake ganin bukatar samun hadin kan talakawa don kawo karshen matsalar
Wakilin muryar Amurka a Yamai Sule Mumuni Barma ya aiko mana karin bayani

Dubi ra’ayoyi
Shugaban kasar Algeria, Abdoulaziz Bouteflika ya yi murabus daga mukaminsa
Ajiye mukamin nasa, na zuwa ne bayan da ma’aikatar tsaron kasar, ta yi kira ga dadadden shugaban da ya sauka cikin “gaggawa” bayan makonni shida da aka kwashe ana zanga zangar neman sauyin gwamnati
Daruruwan mutane sun yi dandazo a wani Dandali da ke tsakiyar Algiers, babban birnin kasar, suka yi ta nuna farin cikinsu kan wannan mataki da shugaba Bouteflika ya dauka
A yau Laraba, ake sa ran Majalisar Kundin Tsarin mulkin kasar za ta yi wani taro, na tsara yadda za a sauya gwamnatin
Bisa tsarin dokar kasar ta Algeria, Kakakin majalisar dokokin ne zai zama shugaba na wucin gadi, inda za a ba shi wa’adin kwanaki casa’in ya shirya sabon zabe

Dubi ra’ayoyi
Wannan sanarwar na zuwa ne bayan shafe tsawon mako guda da aka yi ana ta zanga-zangar nuna bijirewa ga shugaban kasar da gwamnatinsa
Ofishin Shugaban Algeria ya ce dadadden Shugaba Abdul’aziz Bouteflika, zai sauka zuwa ranar 28 ga watan Afirilu, lokacin da wa’adinsa zai cika
Kamfanin dillancin labaran gwamnatin kasar ta APS, ya yada labaran tun jiya Litinin
Kafar ta APS, ta ce Shugaba Boutrflika zai tabbatar da ci gaba da dorewar cibiyoyin gwamnati kafin ya sauka
Wannan sanarwar na zuwa ne bayan shafe tsawon mako guda da aka yi ana ta zanga-zangar nuna bijirewa ga shugaban kasar da gwamnatinsa
A makon jiya, Hafsan Hafsoshin sojojin Algeria mai karfin fada a ji, ya girgiza kasar bayan da ya yi kiran da a ayyana Shugaba Bouteflika a matsayin mara sukunin iya shugabantar kasar, a kuma saukar da shi

Dubi ra’ayoyi
A wani cigaba da sojojin da ke fafatawa da 'yan Boko Haram su ka samu, sojojin sun hallaka wani gagararren kwamandan Boko Haram mai ido daya da shi da zafafan mayakansa
Dakarun gamayyar rundunar MNJTF, bisa ga sanarwar da su ka bayar, sun yi wata arangama ne a wani sansanin mayakan na Boko Haram da ake kira Andakar a karshen makon da ya gabata, inda rundunar ta samu nasarar kashe kwamandan Boko Haram wanda ake kira, Malam Musa tare da wasu mayakansa 15
Sanarwar ta kara da cewa an lalata wasu motocin kungiyar ta Boko Haram guda biyar, sannan an kama wata mata gyatuma, wacce ba a tantance alakarta da mayakan na Boko Haram ba
Shi dai kwamanda Musa, mutum ne mai ido daya, shi ne kuma ya ke kula da garuruwan da ke kudancin yankin na tafkin Chadi, wadanda su ka hada da Daban Masara , Kirta Wulgo da kuma Koleram
A cewar sanarwar, Musa ya yi kaurin suna wajen yawan sa kudaden haraji ga manoman yankin da masu sana’ar kamun kifi ko masunta, da kuma makiyaya, domin samar wa kungiyar ta Boko Haram kudaden shiga da ta ke amfani da su wajen kai hare-hare


Dubi ra’ayoyi
Jami’ai a yankin Mozambique da muguwar guguwa ta shafa sun ce adadin wadanda suka kamu da cutar kwalara ya karu daga mutane 5 a shekaranjiya Laraba zuwa mutane 139 a daren jiya Alhamis
Kwalara wata cuta ce da ke bazuwa ta abinci ko ruwan shan dake dauke da kwayar cutar
Ta na haddasa gudawa da ammai akai akai dake tsotse ruwan jikin bil’adama, kuma a cikin ‘yan sa’o’i idan ba a nemi maganin ta ba ta kan iya kashe mutum
Mummunan yanayin zama, kamar rashin tsabtataccen muhalli da kuma ruwan sha, a kasar biyo bayan mummunar guguwar da ta auku sune abubuwan da suka haddasa bazuwar cutar
Hukumar lafiya ta duniya da ake kira WHO ta fada a farkon makon nan cewa zata aika allurar rigakafin cutar kwalara dubu 900 zuwa yankin
Dubi ra’ayoyi
A kalla mutane goma sha biyu suka mutu, sama da ishirin, kuma suka ji rauni, lokacin da wata mota, da aka dankarawa boma-bomai ta tarwatse yau alhamis, a kofar wani gidan cin abinci a babban birnin kasar Somaliya
Shaidu, sun gayawa Sashen Somaliya, na Muryar Amurka, cewa, fashewar, ta auku ne, a kofar wani gidan cin abinci, dake kan hanyar Maka Al-Mukarama, dake wani titi, da aka fi samun hada-hadar, jama’a a Mogadishu
Rufin gidan cin abincin, ya rufta da mutane, da dama a ciki, inji wani shaida, da ya nemi a sakaya sunan sa

Hukumomin motar daukar marasa lafiya masu bukatar agajin gaggawa, sun ce a kalla, mutane shida, da suka ji rauni, a fashewar sun mutu, a kan hanyar zuwa asibiti
Dubi ra’ayoyi
Wani babban jami’in kiwon lafiya Ussene Isse, ya fadawa manema labarai a jiya Laraba cewa, an samu mutum biyar da suka kamu da cutar a wani yankin birnin Beira da ke gabar ruwa
Hukumomin cikin gida da na kasashen waje da ke ayyukan ba da agajin gaggawa a Mozambique, na ta ayyukan taimakawa wadanda guguwar Idai ta raba da muhallansu, yayin da suka fara fuskantar wata babbar matsala – wato matsalar barkewar cutar amai da gudawa ko kuma kwalara
Wani babban jami’in kiwon lafiya Ussene Isse, ya fadawa manema labarai a jiya Laraba cewa, an samu mutum biyar da suka kamu da cutar a wani yankin birnin Beira da ke gabar ruwa
Beira shi ne yankin da guguwar ta mai kaca-kaca a lokacin da ta ratsa ta kasar ta Mozambique Malawi da Zimbabwe a makon da ya gabata
Guguwar dai ta daidaita matattarar ruwan da ke shayar da birnin na Beira
Susan Makuza, na daya daga cikin mazauna wani kauye da ake kira Shona, wanda shi ma guguwar ta shafa
Ta ce “Makomar rayuwarmu na cikin hadari, saboda ba mu san me za mu yi ba, a da muna samun abinci, amma yanzu babu
”
A halin da ake ciki, kungiyar likitoci ta kasa da kasa ta Doctors Without Borders, ta dukufa wajen kulawa da mutanen da suka kamu da cutar ta kwalara, tare da daukan matakan dakile yaduwarta


Dubi ra’ayoyi
Shamdasani ta ce ta kula, ‘yan kabilar ta Dogon ne kadai ke zargin cewa Fulanin na nuna goyon baya ga mayakan da ke ikrarin jihadi
Ofishin da ke kula da kare hakkin bil Adama na Majalisar Dinkin Duniya, ya yi kira ga gwamnatin Mali da ta gudanar da bincike kan kisan mutum sama da 150 da aka yi a kasar tare da gurfanar da masu hannu a wannan aika-aika
Ofishin da ke kula da kare hakkin bil adaman, ya ce wannan hari da aka kai a ranar Asabar a Ogossagou a yankin Mpoti da ke tsakiyar kasar ta Mali, ya nuna yadda matsalar fadace-fadace ke karuwa a kasar
Majalisar Dinkin Duniya ta ce, cikin ‘yan shekarun da suka gabata, fada tsakanin Fulani da ‘yan kabilar Dogon, ya yi sanadiyyar mutuwar mata da kananan yara da maza da yawansu ya kai 600
Rikicin wanda ya kazanta a baya-bayan nan, kan samo asali ne daga takaddama da ake yi kan filaye da ruwa tsakanin Fulani wadanda makiyaya ne da ‘yan kabilar Dogon wadanda mafarauta ne
Ofishin da ke kare hakkin bil Adama Majalisar Dinkin Duniya ya ce, wadanda suka tsira daga harin da aka kai a ranar Asabar, aksarinsu Fulani ne, wadanda suke zargin ‘yan kabilar Dogon da kai musu hari da manyan bindigogi
Mai magana da yawun ofishin na Majalisar Dinkin Duniya, Ravina Shamdasani, ta ce wasu daga cikin ‘yan kabilar ta Dogon, suna kallon Fulanin a matsayin masu goyon bayan kungiyoyin mayakan da ke ikrarin jihadi
“Na fahimci cewa, da yawa daga cikin al’umomin, sukan fake ne da fadan kabilanci, ko kuma suka fake da cewa suna kare kansu ne
Sukan dauki doka a hannunsu domin kawar da wadanda suke wa kallon abokan gaba da ake masu kallon masu tsattsauran ra’ayi, wanda hakan kan kare akan yara kanana da ake kashewa, ka ga har ana jefa gawar mutane a rijiya ko a kona mutane da ransa a gidajensu
” Inji Shamdasani
Shamdasani ta ce ta kula, ‘yan kabilar ta Dogon ne kadai ke zargin cewa Fulanin na nuna goyon baya ga mayakan da ke ikrarin jihadi
Ta kara da cewa, gwamnatin Mali ta kaddamar da wani bincike sannan ta kama mutane a baya, a wani yunkuri da ta yi na kawo karshen rikicin, amma ta ce babu ko mutum guda da aka gurfanar a gaban kotu
Shamdasani ta kara da cewa, yanzu haka sun tura wata tawaga mai dauke da masu binciken manyan laifuka da masu kare hakkin bil’adama zuwa kauyukan da aka kai hare-haren, tana mai cewa za su tattauna da mazauna yankin domin gano asalin abin da ya faru
Ta kuma kara da cewa, ofishin da ke kare hakkin bil adam ana majalisar, zai goyi bayan gwamnatin Mali domin ta fadada bincken

Dubi ra’ayoyi
Mako guda bayan da mataimakin kwamandan rundunar mayakan jamhuriyar Nijer ya zagaya yankin Diffa da nufin tayar da askarawansa daga barci, NIJARkungiyoyin fafitika na hadakar CCAC sun bayyana damuwa a game da yadda al’amuran tsaro ke kara tabarbarewa a wannan yanki inda jama’a ke tserewa matsugunansu sanadiyar yawaitar hare haren kungiyar Boko Haram da satar mutane don neman kudin fansa
Bayanai daga yankin na Diffa na nunin gwamman fararen hula ne suka rasa rayukansu a sakamakon hare haren kungiyar Boko Haram a wani lokacin da ake zaton kura ta lafa yayinda satar mutane ta zama ruwan dare a wannan yanki dake karkashin dokar ta baci lamarin da ya haddasa fargaba a zukatan jama’ar da tuni suka fara ficewa daga mahallansu
Dalili kenan da kungiyar AEC a wata sanarwa da ta fitar ta ja hankulan mahukunta
A tsakiyar watan da muke ciki mataimakin kwamandan rundunar mayakan Nijer Janar Issa Boulama dake zagayen askarawan kasar a yankin Diffa ya umucesu da su kara jan damara a yakin da suke gwabzawa da mayakan kungiyar Boko Haram to sai dai kungyoyin fafitika na ganin wajibi ne gwamnati ana bangare ta yi aiki da wasu sharwarwarin na daban…
A karshen wannan sanarwa kungiyar AEC ta kawayenta sun nuna juyayi akan kashe kashen da suka rutsa da wasu fulanin kasar Mali a karshen makon jiya
Suna masu kiran jama’a a guji tsokano fitina komin kankantarta kasancewa duk lokacin da aka shiga fitina ba a san karshensa ba

Dubi ra’ayoyi
Yayin da adadin wadanda su ka rasa rayukansu a bala'in mahaukaciyar guguwar Idai ke karuwa, Majalisar Dinkin Duniya ta shiga neman taimako a madadin wannan kasa ta kudancin Afirka
Wani babban jami’in Majalisar Dinkin Duniya, ya ce, Majalisar ta saka kokon neman taimakon dala miliyan dari-biyu-da-tamanin-da-biyu, domin a tallafawa wadanda bala’in guguwar Idai ta shafa a Mozambique
A jiya Litinin Mark Lowcock ya ce, za a yi amfani da kudaden wajen samar da ruwan sha, magunguna da tsabtace muhalli, da samar da abinci da kuma taimakawa al’umar da bala’in ya shafa domin su koma bakin sana’o’insu
Guguwar ta Idai, ta halaka akalla mutum 750 a Mozambique da Malawi da kuma Zimbabwe da ke makwabtaka da juna, sannan ta raba dubban daruruwan mutane da muhallansu
Ita gamayyar kungiyoyin ba da agajin gaggawa ta Red Cross da Red Crescent, ta nemi taimakaon dala miliyan talatin-da dugo-biyar, domin a samar da kayayyakin agaji ga mutum dubu 200 da suka fi galabaita sanadiyar wannan guguwa
Sakatare Janar na gamayyar kungiyoyin, Elhadi As Sy, ya nuna bukatar samar da wadannan kudade, bayan wata ziyarar da ya kai wani sansanin da mutane suka fake
Ya ce, “Daya daga cikin inda na ziyarta makaranta ce, tana dauke da mutum dubu uku, kuma azuzuwa sha biyar ne kacal a makarantar, ban daki shida, sannan ita kanta makarantar, ambaliyar ruwa ta mamaye wani sashinta
”
Dubi ra’ayoyi
Masu ayyukan ba da agaji sun ce tabbas adadin mutanen da suka mutu a kasashen uku zai karu, yayin da ambaliyar ruwan ke janyewa
Majalisar Dinkin Duniya, ta ce jumullar adadin mutanen da suka mutu a wasu kasashen yankin kudancin Afirka sanadiyar mummunar guguwar da aka wa lakabi da "Idai" da ta abkawa yankin, ya haura mutum 700
Sama da mutum 400 sun rasu ne a Mozambique, inda masu ba da agajin gaggawa ke ta kokarin taimakawa dubun dubatar mutane
Ministan filaye da muhalli a Mozambique, Celso Correia, ya ce har yanzu “ana cikin wani mawuyacin hali, amma ana samun sauki
”
Ya kara da cewa akwai akalla mutum 1,500 da ke saman rufin gidaje da bishiyoyi, wadanda suke so a ceto su, sannan kusan mutum dubu 89 sun koma sansanin ‘yan gudun hijira
Baya ga kasar ta Mozambique, akwai kasashen Zimbabwe da Malawi da su ma suke kokarin farfadowa daga wannan mummunar guguwa
Masu ayyukan ba da agaji sun ce tabbas adadin mutanen da suka mutu a kasashen uku zai karu, yayin da ambaliyar ruwan ke janyewa
Akalla mutum miliyan 1
7 wannan guguwa ta shafa, wacce ba a taba ganin guguwa mai karfinta a yankin ba cikin gwamman shekarun da suka gabata








Dubi ra’ayoyi
Yawan mutanen da suka mutu a kasar Mozanbique sakamakon kadawar mahaukaciyar guguwar nan a makon da ya gabata da ta yi barna a wasu yankunan kudancin Afrika yah aura mutane 400 a cewar wani jami’in gwamnati, yayin da ma’aikatan ceto ke ci gaba da kokarin neman mutane
A yayin da sojojin Afrika ta Kudu da na India ke taimakawa wannan aiki a wani shawagi ta sama domin neman mutane da suka bata, sojojin sun huskanci matsaloli wurin taimakawa dubun dubatar mutane dake kasa
Ministan filaye da muhalli na kasar Mozanbique Celso Correia yace har iyau lamarin akwai wuya, amma dai zai inganta
Yace akwai mutane 1,500 dake kan rufin gidaje da bishiyoyi dake tsananin bukatar taimako da kana wasu mutane dubu 89 dake zaune a sansanonin
A cewar Majalisar Dinkin Duniya, jumular wadanda suka mutu a Mozambique da Zimbabwe da Malawi ya kai mutane 700
Ma’aikatan ceto sun ce lallai ne adadin zai karu, yayin da ruwan ambaliyar ke janyewa
Kimanin mutane miliyan daya da dubu 700 ne lamarin ya shafe su, bala’i mafi tsanani da ya addabi yanki a cikin shekaru da dama
Dubi ra’ayoyi
Dubban dubatan fararen hula da suka gudu daga garin Malakal na Sudan ta Kudu lokacin yakin da ya barke a shekarar 2013 sun koma gidajensu
Har yanzu, garin na fama da jimamin abin da ya faru a Sudan ta Kudu shekaru biyar da suka gabata
Har yanzu akwai ramukan harsashai a bangon gine-ginen da basu rushe ba
Mutane sun fara kasuwanci a cikin rugurguzazzun shaguna
Baya ga kokarin sake gina garin, mazauna yankin suna kokarin sake gina gidajensu da kuma gano mutanen da suka bace a lokacin yakin
Kwamitin harkokin wajen kasa na Red Cross yana taimaka musu da binciko wandanda suka bata
Dangi dake kokarin neman sanin labaran 'yan uwansu da suka bace, sukan tsaya a layi a wuraren dauke da hotuna ‘yan uwan nasu a cibiyoyin kwamitin agaji na Red Cross wato ICRC a takaice
A bara, kwamitin agaji na Red Cross ta Sudan ta Kudu, ya sake hada mutane 68 da suka rabu da iyalansu a lokacin rikici

Dubi ra’ayoyi
Atisayen wanda rundunar sojojin ruwan Amurka dake Afirka wato U
S
NAVAF ta jagoranta ya tattaro baki dayan manyan hafsoshin rundunonin aikin ruwa na kasashen duniya
An gudanar da Babban taron manyan Haffoshin dakarun ruwa a matsayin wani bangare na wannan atisayen wanda ya maida hankali sosai kan tsaro a gabar takun Guenea
Cikin jawabinsa, Babban Hafsan Hafsoshin Rundunar sojin ruwan Najeriya, Vice Admiral Ibas Ekwe Ebot ya ce Ana tafka miyagun laifuka na kasa da kasa a gabar takun Guenea kuma Masu ta'asar na kai komo ne daga kasa zuwa kasa tunda a takun ba wani takamman wurin da za a ce shine iyakar wannan kasa da waccan kasa
Admiral Ibas ya kuma ce batun fashi a cikin teku shima wata kalubale ce ga sojojin ruwa na kasashen duniya, yaa kuma daya daga cikin dalilan da yasa aka krkiro sojin ruwa
Wani Hafsa mai murabus a rundunar sojojin ruwa, M
I
Salman yace irin wannan atisayen abune da zai amfani duk masu ruwa da tsaki ganin muhimmancin gabar takun Guenea ga duka kasashen
Saurari cikakken rahoton Hassan Maina Kaina

Dubi ra’ayoyi
Kungiyar ba da agajin gaggawa ta Red Cross, ta ce ta tura wata tawaga biyu ta masu ba da agajin gaggawa zuwa garin Beira mai tashar jirage a Mozambique, don taimakawa dubban mutane da mahaukaciyar guguwar nan mai hade da ruwa ta shafa a makon daya gabata wacce aka yi wa lakabi da Idai
Wannan guguwa, ta kasance daya daga cikin bala’i mafi muni da ya fadawa yankin kudancin Afirka cikin gwamman shekaru
Ana sa ran daya daga cikin tawagogin, za ta samar da kayayyakin tsabtace muhalli ga mutum dubu 20,000, yayin da ake sa ran daya tawagar za ta rika samar da tsabtataccen ruwa da yawansa ya kai lita dubu 225,000 a kullum, wanda zai rika taimakawa mutum dubu 15,000 da suke kokarin tsira daga wannan mummunar ambaliyar da ta biyo bayan guguwar
Wata sanarwa da shugabar kungiyar ta Red Cross a Mozambique Jamie LeSueur ta fitar, ta nuna cewa masu ayyukan agaji sun fi damuwa barkewar cututtuakan da akan samu daga ruwa, tana mai fatan matakan gaggawa da aka dauka, za su dakile aukuwar hakan
Majalisar Dinkin Duniya ta ce, kididdigar adadin mutanen da suka mutu, wadanda ta samu daga gwamnatocin kasashen da bala’in ya shafa, sun nuna cewa a Mozambique mutum 242 suka mutu, a Zimbabwe mutum 139 da kuma Malawi mutum 56

Jami'ai sun tabbatar da cewa adadin wadanda suka mutu a muguwar guguwa mai suna Idai wanda afkawa yankin na kudancin nahiyar Afrika Mozambique, Zimbabwe da Malawi sun zarta 300
Dubi ra’ayoyi
Jami'ai sun tabbatar da cewa adadin wadanda suka mutu a muguwar guguwa mai suna Idai wanda afkawa yankin na kudancin nahiyar Afrika Mozambique, Zimbabwe da Malawi sun zarta 300
Yau kwana biyu da kasar Mozambique ta ayyana zaman makoki da juyayi bayan da wata muguwar guguwa mai suna Idai ta afkawa yankin na kudancin nahiyar Afrika, har daruruwan mutane suka mutu
Jami'ai sun tabbatar da cewa adadin wadanda suka mutu a Mozambique, da Zimbabwe da kuma Malawi ya zarta 300
Kwararru a fannin yanayi, sun yi hasashen cewa za a yi ruwan sama kamar da bakin kwarya a yau Alhamis kuma yawan ruwan da yayi ambaliya na dada karuwa
Ƙungiyoyin kai agaji na can na ƙoƙarin kai kayayyakin agaji ga wadanda suka tsira kuma suke matukar bukatar kayan

Dubi ra’ayoyi
Shugaban Mozambique Filipe Nyusi, ya ce mutum 200 aka tabbatar sun mutu, amma bayan wani rangadin kasar da ya yi ta jirgin sama, ya ce adadin wadanda suka mutun zai iya kai wa dubu daya
Yau Alhamis aka shiga yini na biyu na zaman makoki da hukumomin Mozambique suka ayyana, bayan da wata mummunar guguwa dauke da ruwan sama ta halaka daruruwan mutane a wasu kasashen da ke kudancin Afirka
Guguwar wacce aka wa lakabi da “Idai” ta yi tafiyar kilomita 170 cikin sa’a guda, inda ta fada akan birnin Beira na kasar ta Mozambique mai tashar jiragen ruwa a makon da ya gabata, kafin daga nan ta nausa zuwa kasashen Zimbabwe da Malawi
Shugaban Mozambique Filipe Nyusi, ya ce mutum 200 aka tabbatar da mutuwarsu, amma bayan wani rangadin kasar da ya yi ta jirgin sama, ya ce adadin wadanda suka mutun zai iya kai wa dubu daya
A Zimbabwe ma, an samu mutane da dama da suka mutu, kamar yadda wannan jami’in ba da agajin gaggawa na kungiyar Red Cross ya tabbatar
“Ya zuwa yau, mun samu tabbacin mutuwar kusan mutum 100, sannan ba a ga kusan mutum 200 ba
”



Dubi ra’ayoyi
Hukumar tara kudaden shiga ta kasar Sudan ta Kudu tana barazanar fallasa jami'an gwamnati da na bankuna da suka saci kudaden shiga
Hukumar tace ta tara sama da dala miliyan tara a watan Fabrairun wannan shekara ta dubu biyu da goma sha tara, idan za a kwatanta da dala miliyan hudu da dubu dari bakwai da aka tara a watan janairu, sai dai kwamishinan hukumar Olympio Attipoe yace har yanzu akwai jami'ai kalilan masu halin bera da suke karkatar da kudi mai yawa zuwa bankunan ajiyar kashin kansu
Ya ce nan ba da dadewa ba, hukumar tara kudaden shigar zata fallasa sunayen jami'an
Watan da ya gabata, hukumar tara kudaden shigar tace ta tara sama da fam biliyan daya da kuma dala miliyan hudu bayanda ta kirkiro wani tsari na tara kudaden shigar da ake samu daga wadansu kafofi daban da albarkatun man fetur

Dubi ra’ayoyi
A jamhuriyar Nijar matan dake kwance a Asibiti masu fama da cutar yoyon fitsari, sun bukaci jama’ar cikin gida da waje su agaza da kayan kula da tsaftar jiki da dai sauran abubuwa na bukatun yau da kullum, musamman a wannan lokaci na shiga yanayin zafi
Kiran dai tuni ya samu karbuwa daga wata kungiyar inganta rayuwar mata da yara da ake kira CODECO
Daruruwan mata ne galibinsu matasa ke kwance a asibitin kula da masu fama da yoyon fitsari, wadda hukumomin Nijar suka kafa a shekarun baya a birnin Yamai, da zummar ceto rayuwar wadanda suka tsinci kansu cikin wannan mugun alkaba’i
Saboda haka kungiyar CODECO mai zaman kanta ta ziyarci wadanan matan, don jin irin matsalolin dake damunsu a wannan lokaci na shigar zafi, Mariama Issa ita ce jagorar wannan kungiya
Cikin yanayin murna da farin ciki wadanan matan suka yiwa tawagar masu bada tallafi bayanin abubuwan da suke bukata
Kungiyar ta CODECO wace ke kula da matsalolin mata da matasa ta yi alkwalin shafe hawayen wadanan matan da matsalar yoyon fitsari ta raba su da dangi su, saboda kyama ko kuma dalilai masu nasaba da talauci
Matsalar yoyon fitsari na kan gaba a jerin matsalolin da gwamnatin Nijar ke fadi tashin ganin an murkusheta, cikin hanzari sai dai da alama wannan yaki na bukatar gudunmawar kowa da kowa inji Hachimou Hajia Zara shugabar asibitin mata masu cutar yoyon fitsari
Likitoci sun sanar da cewa aurar da ‘yan matan da ba su kosa ba, da rashin zuwa awon ciki na daga cikin matsalolin da ke haddasa kamuwa da cutar yoyon fitsari
Wakilin muryar Amurka a Yamai Sule Mumuni Barma ya aiko mana karin bayani

Dubi ra’ayoyi
Hukumomin da shuwagabanin addinai a jamhuriyar Nijer sun bi sahun takwarorinsu na kasashen duniya wajen nuna juyayin kisan musulmi a kasar New Zeland kimanin 50, lamarin da shugaba Mahamadou Issouhou yace alama ce dake nuna bukatar a yaki ta’addanci a kowane mataki
Koda yake ba shine karon farko da harin ta’addanci ke rutsawa da jama’a a wuraren ibada ba, a wannan lokaci na tabarbarewar al’amuran tsaro, harin na masallatan kasar New Zeland wani abu ne da ake kallonsa tamkar wani abin ba za ta
A cikin hirarsa da Sashen Hausa, Reverend Sabo Batshiri na majami’ar da ake kira EGLISE AD a nan yamai yace ya kamata duk lokacin da aka fuskanci matsala irin wannan a tashi tsaye baki daya ko da wanene ya shafa
Yace akwai bukatar duniya tayi magana da baki daya a tsautawa masu irin wannan aikin da ya ce ko da menene tunanin mai aikata irin wannan tashin hankali, babban laifi ne
A nashi bayanin, Limamin masallacin majalisar dokokin Nijer Malan Haja Alalo na kallon kisan na masallatan CHRISTCHURCH tamkar wata jarabta mai dauke da abubuwan ishara ga musulmi
Shugaban kasar Nijer Issouhou Mahamadou dake bayyana ra’ayinsa akan harin na new zeland ya rubuta a shafinsa na tweeter cewa, « ina jajantawa al’umar Nouvelle Zeland da iyallan wadanda wannan al’amari ya rutsa da su » sannan ya ci gaba da cewa, « kisan gillar na Chirstchurch wani abin takaici ne dake kara tunatar da duniya cewa ta’addanci wani abu da ba shi da iyaka wanda kuma da ya kamata a yake shi a kowane mataki
»
Saurari cikakken rahoton Souley Mummuni Barma

Dubi ra’ayoyi
An tabbatar da aukuwar wani bala'i a Afurka, bayan da Shugaban kasar Mozambik, ya tabbatar cewa sama da mutum dubu sun mutu a kasar, bayan da wata mummunar guguwa dauke da ruwan sama ta ratsa ta kasar, a makon da ya gabata
Shugaban kasar Mozambique, ya yi amannan cewa sama da mutum dubu sun mutu a kasar, bayan da wata mummunar guguwa dauke da ruwan sama ta ratsa ta kasar, wacce ke kudancin Afirka a makon da ya gabata
Guguwar wacce aka yi wa lakabi da “Idai” ta fada yankin Beira, garin da ke kusa da Tekun Indiya mai tashar jiragen ruwa a gabar tekun kasar ta Mozambique a makon da ya gabata, inda ta yi tafiyar kusan kilomita 200 cikin sa’a guda
Shugaban kasar ta Mozambique Filipe Nyusi, ya ce, a halin da ake ciki a yanzu, an tabbatar da mutuwar mutum TAMANIN DA HUDU, amma bayan da suka yi rangadin yankin da guguwar ta ratsa, sun fahimci cewa adadin mutanen da suka mutu zai iya kai wa dubu
Ya ce “mun tanadi kayayyakin ceto mutane, kuma mun nemi taimako daga kawayenmu, sannan akwai likitoci da suke kan shigowa Maputo
”
Guguwar dai ta ratsa har cikin Zimbabwe da Malawi, inda ta zubar da ruwan saman da ya haifar da ambaliyar ruwa, wanda ya yi awon gaba da hanyoyi da gidaje
Dubi ra’ayoyi
A cigaba da bayar da mamaki da 'yan Najeriya ke yi a fannoni daban-daban na rayuwa a fadin duniya, wani yaro dan asalin Najeriya mai shekaru 8 ya zama zakara a gasar da aka yi a birnin New York na nan Amurka
Wani yaro mai shekaru 8 dan asalin Najeriya, wanda ke gudun hijira tare da iyayensa a birnin New York da ke nan Amurka, ya lashe gasar wasan dara ta zamani ko kuma Chess a turance
A makon da ya gabata, aka ayyana Tanitoluwa Adewumi, a matsayin wanda ya lashe gasar a birnin New York, wacce aka yi a matakin ‘yan makarantar Nursery zuwa ‘yan aji uku na Firaimare
Tani, kamar yadda aka fi kiransa, na zauna ne a wani sansanin ‘yan gudun hijira tare da iyayensa a yankin Manhattan a New York
Ana sa ran nan gaba, Tani zai kara a gasar kasa ta ‘yan makarantun firaimare da za a yi a watan Mayu
Mataimakin kwamandan rundunar mayakan kasar ta Nijar, Janaral Issa Boulama dake ziyara a yanzu haka a yankin Diffa
A wani yunkurin karawa dakarun jamhuriyar Nijar kwarin gwiwa, a yakin da suke fafatawa da 'yan kungiyar Boko Haram
Dubi ra’ayoyi
Mataimakin kwamandan rundunar mayakan kasar ta Nijar, Janaral Issa Boulama dake ziyara a yanzu haka a yankin Diffa
A wani yunkurin karawa dakarun jamhuriyar Nijar kwarin gwiwa, a yakin da suke fafatawa da 'yan kungiyar Boko Haram
Ya jinjinawa abunda ya kira namijin kokari, sannan ya umurci askarawan su kara jan damara don kakkabe abinda ya kira burbushin ‘yan kungiyar daga wannan yanki, abun da tuni ya soma faranta ran jama’ar wannan yanki
Ya kara da cewar, ddakarun sun gwadawa duniya cewa Boko Haram ba ta fi karfin a fatattake ba, haka kuma sun gwadawa mayakan wannan kungiya cewa ba da karfe aka haliccesu ba
"Boko Haram ta shiga halin tagayyara, domin kuwa ta kidime ta rasa inda za ta shiga
Aikin dake gabanmu shine mu murkushe wannan kungiya saboda haka mu ci gaba da jajircewa don cimma wannan burin
"
Yace wajibi ne su gwadawa Boko Haram cewa zasu ci gaba da yakar ta wur-janjan ba gajiyawa
Wannan ziyarar ta mataimakin hafsan hafsoshin Nijar a Diffa ta faranta ran mazauna yankin da ke bayyana cewa, ziyar tasa ta nuna cewar bai manta da dakarun tsaro na hadin gwiwar kasashen tafkin Chadi ba, idan akayi la’akari da nasarorin da yace ana samu a wannan yakin
Masu sharhi a fannin tsaro na kallon wannan rangadi ga dakarun yaki a mtsayin cigaba da zai daure a cewar Kaftin Ali Yacouba mai ritaya
Rahotannin karshen mako sun yi nuni da cewa wasu rokoki sun fadi a wani wurin dake da nisan kilomita 5 da garin Diffa, abinda wasu ke cewa filin jirgi ne aka auna amma haka ta kasa cimma ruwa
Wakilin muryar Amurka a yamai Sule Mumuni Barma ya aiko mana karin bayani

Dubi ra’ayoyi
Ita wannan mahaukaciyar guguwar ta sauka ne a ranar Alhamis a kusa da gabar garin Beira da ke Mozambique, tare da guguwa mai tafiyar kusan kilo mita 200 sa’a guda
Sama da mutane 150 sun rasa rayukansu sannan wasu daruruwan sun bata a jiya Lahadi bayan da wata mahaukaciyar guguwa da aka wa lakabi da Idai ta ratsa ta kudu maso gabashin Afrika
Majalisar Dinkin Duniya ta ba da kiyasin da ya nuna cewa mutum miliyan daya da rabi ta mummunar guguwar ta shafa a Mozambique, Malawi da kuma Zimbabwe
Sannan dubun dubatar mutane suka rasa hanya da kuma wayar sadarwa a mafi yankunan karkara inda talakawa ke zaune
Ita wannan mahaukaciyar guguwar ta sauka ne a ranar Alhamis a kusa da gabar garin Beira da ke Mozambique, tare da guguwa mai tafiyar kusan kilo mita 200 sa’a guda
Daga nan ne kuma guguwar ta nausa yamma zuwa Malawi da kuma Zimbabwe
Majalisar Dinkin Duniya ta ce kusan mutane 122 su ka mutu a Mozambique da Malawi
Sannan a jiya Lahadi, Jami’ai a Zimbabwe sun tabbatar da mutuwar mutum 65

Dubi ra’ayoyi
A wani al'amari mai kama da yinkurin kawo karshen yakin Sudan Ta Kudu, 'yan tawayen Sudan ta Kudu na kira ga masu ruwa da tsaki da su matsa ma Shugaba Salva Kiir ya saki kudi a yi aikin sasantawa
Babbar kungiyar ‘yan tawayen Sudan Ta Kudu ta yi kira ga Shugaba Salva Kiir da ya samar da kudi don aiwatar da yarjajjeniyar zaman lafiya da aka cimma bara, su na masu kira ga Sudan da kuma Uganda da su matsa lamba ma Shugaba kiir don ya saki kudin
Gwamnati da kuma kungiyar ‘yan tawayen SPLM-IO sun rattaba hannu kan yarjajjeniyar don kawo karshen yakin basasar Sudan a ranar 12 ga watan Satumba a Addis Ababa
Matainakin Ciyaman din SPLM-IO, Henry Odwor, ya ce bangarorin sun makara sosai wajen aiwatar da muhimman fanni na yarjajeniyar, ciki har da mai da sojojin ‘yan tawayen na gwamnati

Biyo bayan hadarin da kamfani jirgin sama na Ethiopia ya yi, kamfani Boeing ya dakatar da saida samfurin jirgin da kamfanin yake kerawa
Dubi ra’ayoyi
Biyo bayan hadarin da kamfani jirgin sama na Ethiopia ya yi, kamfani Boeing ya dakatar da saida samfurin jirgin da kamfanin yake kerawa
Kamfanin Boeing ya sanar jiya Alhamis cewa, ya dakatar da sayar da samfurin jirgin MAX 737 ga kamfanonin jiragen sama, bayan da kusan duka kasashe suka dakatar da amfani da jirgin biyo bayan wani mummunan hadari da jirgin Ethiopia ya yi ranar Lahadi wanda ya hallaka mutane da dama
Mai magana da yawun kamfanin Boeing, ya ce za su ci gaba da kera samfurin jirgin MAX 737 tare da yin la’akkari da wasu matsaoli da ka iya tasowa, wadanda za su iya shafar hada wannan jirgi
Hakan na nufin yayin da kamfanin Boeing zai ci gaba da kera samfurin wannan jirgi, zai dakatar da rarraba shi har sai an saka sabuwar manhaja, an gudanar da gwaje-gwaje, kuma a samar da bayanai kan musabbabin hadarin jirgin Ethiopia
Hadarin da jirgin saman Ethiopia 737 MAX 8 ya yi ranar Lahadin jim kadan bayan ya tashi daga Addis Ababa ya kashe mutane 157
Baya ga wannan, wani jirgin MAX 8 ya fadi a Tekun Java mintina kadan bayan ya tashi daga filin jirgin sama na Indonesia a watan Oktoba inda ya halaka dukkan fasinjojin da suke cikin jirgin su 189
Dubi ra’ayoyi
Hukumar Zaben Jamhuriyar Nijer Ta Bayyana Shirin Fara Rajistar Sunayen ‘Yan Kasar Mazauna Kasashen Waje A Zaben shekarar 2021
da nufin tantance wadanda suka cancanci kada kuri’a a zabubukan 2020 da 2021
Mahimmancin kuri’un ‘yan Nijer mazauna kasashen ketare a zabubukan kasar, daga na ‘yan majlisar dokoki zuwa na shugaban kasa ya sa hukumar zabe wato CENI soma hangen rajistar wannan rukunin na ‘yan Nijer kamar yadda dokokin zaben kasar suka wajabta a basu damar morar wannan ‘yanci dake rubuce cikin kundin tsarin mulkin kasar wato, inji shugaban hukumar ta CENI Malam Issaka Souna
Bukatar samun sassauci wajen tafiyar da wannan aiki daga wajen hukumomin kasashen da abin ya shafa ta sa hukumar zaben Nijer kiran taro domin gabatarwa jakadu wannan bukata kamar yadda kakakin hukumar ta CENI Malam Nafiou Wada ke karin bayani akai
Gwamnatin jamhuriyar Nijer, a ta bakin karamar ministar harakokin waje Madame Salamatou Bala Goga, ta tunatar da jami’an diflomasiyyar dake jakadanci a wannan kasa cewa yana da kyau su dafawa hukumar ta CENI don ganin aikin rajistar ya kammala kamar yadda ake bukata
Koda yake hukumomin Nijer na ikirarin daukar dawainiyar kudaden da ake bukata don gudanar da zabubukan na 2020 da 2021 hukumar ta CENI ta yi kira ga kasashe aminnan ta da kungiyoyin kasa da kasa da su tallafa da dukkan abinda ya sauwaka
Ga karin bayani cikin sauti


Dubi ra’ayoyi
Hukumomi a jamhuriyar Niger sun bada tukuici ga masu bada gudummuwar jini, ta hanyar tankade da rairaye da aka gudanar a hukumar kiwon lafiya ta jahar Damagaram, a karkashin jagorancin wakilin gwamnan jahar, da daraktan kiwon lafiya
A cewar shugaban kwamitin dake kula da shirin, Alhaji Umaru Isa, kimanin takardu dari da bakwai na masu bada jini suka samu, inda bayan nazarin lokutan da suka bada gudummuwar jin ga mabukata, Bage Salisu ya zo na fari saboda ya bada jini sau arba'in da takwas,
Wannan bada jinin na taimakawa ainun, kasancewar ko da yaushe asibitoci na sanarwar neman jini saboda irin matsalar jinin da suke fama da ita, kamar yadda Abu Yahaya darakta na hukumar kiwon lafiya ta jahar Damagaram ya ce, ya kuma yi kira ga gwamnati ta yi wannan tsari a dukkan jahohi, hakan zai rage matsalar karanci jinin
A nata bangaren, kungiyar masu bada jinin, a ta bakin shugaban ta Mahaman Nuru yace godiya suka yi ga hukumomi da wannan tukuici, ya kuma ce hakan ya kara musu karfin gwiwa, yayin da shi kuma Bage Salisu da ya samu tukuicin ya ce ya fi shekara talatin yana bada jini, tun daga Niamey har aka bude cibiyar bada jini ta Damagaram a shekara ta dubu biyu da bakwai, ya kara da yin kira ga jama'a su dinga bada gudummuwar jini don ceton rai, tare da yin godiya ga gomnati
Ga karin bayani cikin sauti



Dubi ra’ayoyi
Gwamnatin shugaban Amurka Donald Trump na dari-dari dangane da kiran da ake yi a cikin gida da kuma kasashen duniya, akan ta dakatar da amfani da jiragen sama, wanda a cikin watanni 6 ya kashe sama da mutane 350
Shugaba Trump ya gana da shugabannin kamfanin na Boeing 737-Max 8, a cewar ma’aikatan fadar White House duk dai da cewar basu fadi dawa yayi ganawar ba
Shugaban kamfanin na Boeing Dennis Muilenburg, ya tabbatar ma shugaba Trump ta wayar tarho cewar jiragen suna da nagartar da ta dace, a cewar hukumomin kamfanin
Fadar ta White House ta tabbatar da wayar tsakanin shugabannin biyu, amma basu fadi yadda tattaunawar ta gudanaba, wadda akayi bayan sukar da Trump yayi a shafinsa na Twitter inda yake cewar “Yanzu tafiya a jirin sama na neman zama abu mai wuya”
Trump ya kara da cewar ya kamata a saukar da jiragen, har sai an gano musabbabin da yasa suke yin hadari
Dubi ra’ayoyi
Yanzu haka kasashen duniya da dama sun bada umarnin hana amfani da irin wannan jirgi na Boeing 737-Max 8
tun bayan da irinsa ya fadi a kasar Habasha a satin da ya gabata
Gwamnatin Shugaba Donald Trump na Amurka na kokarin jan kafa kan kiraye-kirayen da ake dada yi a cikin kasar da kuma waje, cewa ta ba da umurnin dakatar da amfani da wasu sabbin jiragen sama samfurin jet, wadanda sau biyu irinsu ke rikitowa cikin watanni shida kawai, har aka samu mutuwar mutane 350
A cewar wasu hadiman Fadar Shugaban Amurka ta White House, Shugaba Trump ya shiga tattaunawa kan matsalar ta jirgin sama samfurin Boeing 737-Max 8, tare da wasu mutane wadanda hadiman ba su fayyace ba
Tun da farko a jiya Talata, Shugaba Trump ya samu tabbaci daga shugaban kamfanin da ke kera jirgin na Boeing 737-Max 8 cewa jirgin bai da matsala, a cewar wasu jami’an kamfanin na Boeing
Tun bayan da irin wannan jirgin ya fadi ranar Lahadi a kasar Habasha, hukumomin tasoshin jiragen kasashe da dama a fadin duniya, ciki har da China da Turkiyya da Indonesia da Brazil da Koriya Ta Kudu da kuma daukacin kasashen da ke cikin kunkiyar Tarayyar Turai (EU) su ka ba da umurnin hana amfani da irin wannan jirgi na Boeing 737-Max 8, al’amarin da ya mai da shi samfurin jirgin sama mafi bakin jini a duniya

Dubi ra’ayoyi
Kasashen Australia da Singapore sun dakatar da amfani da jirgin sama kirar Boeing 737 Max 8 a duk ilahirin tashoshin kasashen, inda su ma suka shiga sahun sauran kasashe da suka dauki irin wannan matakin a matsayin rigakafi, tun bayan faduwar jirgin a karo na biyu a cikin watanni biyar
Kasashen duniya da dama da suka hada da China, Indonesia, Brazil da Mexico duk sun dakatar da amfani da nau’in jirgin tun bayan mutuwar fasinjoji 157 a lokacin da jirgin 737 Max 8 na kasar Habasha ya fado a ranar Lahadi jim kadan bayan tashinsa sama daga filin jirgin Addis Ababa
Sai dai sanarwar da kasashen Australia da Singapore, suka bayar tace dakatarwar ta wucin gadi ce, har sai an kammala binciken sanadiyar faduwar jigin na ranar Lahadi
Jirgin sama na Habasha Max 8 kirar su daya da jirgin da ya fada cikin tekun Java a watan Oktobar bara, wanda ya fado jim kadan bayan tashin shi daga babban filin jirgin saman Jakarta, kuma hatsarin ya janyo mutuwar mutane 189
Dubi ra’ayoyi
Tsohon shugaban kasar Nijer dan takarar gamayyar jam’iyun adawa na ADR a zaben shugaban kasa na 2021 Alhaji Mahamam Usman ya nuna fargaba dangane da tsare tasren zabubukan dake tafe saboda haka ya bukaci ‘yan kasar su tashi tsaye don murkushe dukkan wani magudin zabe
Tsohon shugaban kasar da ya jagorantar wani gangamin magoya bayan gamayyar jam’iyun adawana dake matsayin dan takarar wadanan jam’iyu ya nuna shakku a game da tsare tsaren zabubukan 2020 da 2021 a bisa la’akari da yadda dan takarar jam’iyar PNDS TARAYYA mai mulki Bazoum Mohammed ke ci gaba da rike mukaminsa na minstan cikin gida, banda batun kwangilar hada kundin rajista da aka baiwa wani kamfani cikin yanayi mai cike da hazo inji shi…
Alhaji Mahamam Usman ya gargadi magoya bayansa da ma daukacin ‘yan Nijer su tashi tsaye don takawa masu mulki burki a yunkurinsu na maimaita abinda ya kira magudin da ya dabaibaye zabubuakn 2016 kuma a cewarsa aika Gandou Zakara mamba a kwamitin zartarwar jam’iyar PNDS domin shiga sahun alkalan kotun tsarin mulki alama ce dake gaskanta wannan zargi
Shugaban kawancen jam’iyun FPR Ibrahim Yakuba dake cikin ‘yan siyasar da suka halarci gangamin na gamayyar ADR ya yi na’am da kiran na takwaransa
Da yake maida martani akan wadanan zarge zarge na ‘yan adawa sakataren watsa labaran jam’iyar PNDS mai mulki Asumana Mahamadu ya yi watsi da zarge zargen da cewa soki burutsu ne kawai
Wannan dambarwa na zuwa ne a wani lokacin da ya rage watanni 10 a je zaben kananan hukumomi yayinda zagayen farko na zaben shugaban kasa da na ‘yan majalisar dokokin zai gudana nan da watanni 22 masu zuwa
Saurari cikakken rahoton Souley Mummuni Barma

Dubi ra’ayoyi
Mataimakin shugaban kasar Ghana Alhaji Mahamud Bawumia, ya halarci bukin Maulidin haihuwar fiyayen halitta Annabi Muhammad, wanda Shiekh Abdul Wadud Haruna yake shiryawa duk shekara
A cikin jawabinsa mataimakin shugaban kasan Bawumia yace matasa, musanman a cikin unguwanin Zango kar su yadda ana amfani dasu cikin harkokin da suka kauce hanyar Allah, har su tsunduma rayukan su cikin hadari
Mataimakin shugaban kasa Bawunia yayi wa matasa dake yadda ana amfani dasu wurin tada zaune tsaye hanun ka mai sanda, yana mai fadan cewar shugaba Akufo Addo, ya bayyana aniyansa na tabatar da ganin bayan harkokin 'yan bangan siyasa ko da kuwa ana ha maza, ha mata
Sai ya kara da cewar matasan kasar, kada su bari ayi anfani dasu wajen aikata ayyuka da zasu zama barazana ga rayuwar su
Shugaba Akufo Addo ya tsai da matsayar kawo karshen harkokin 'yan bangan siyasa, kuma ya sha nanata aniyar sa ta tsayawa daram dakau akan taimakama matasa
Bukin maulidin ya samu halartan mashahuran malamai daga ko ina cikin Afrika, kamar Najeriya, Nijar, Senegal da sauransu
Ga rahoton Ridwan lah Muktar Abbas daga Accra Ghana

Dubi ra’ayoyi
Yanzu haka 'yan kasashe 35 hadarin jirgin saman Habasha ya rutsa da su, inda fasinjoji 157 suka rasa rayukansu
Wani jirgin saman Habasha da ya taso daga Addis Ababa ya yi hatsari jim kadan bayan ya tashi da sanyi safiyar jiya Lahadi
Babu ko daya daga cikin dukkan fasinjojin 157 da ya tsira da ransa
Gidan talbijin din yada labaran kasar ta Habasha, ya ce jirgin ya fadi ne a kusa da birnin da ake kira Bishoftu kuma yana dauke ne da fasinjoji daga kasashe akalla 35
Daga cikin fasinjojin, akwai ‘yan kasar Kenya 32, ‘yan Canada 18, ‘yan Habasha 9 da kuma Amurkawa 8
Har ila yau akwai ma’aikatan Majalisar Dinkin Duniya da dama da suke cikin wadanda suka rasun
Dubi ra’ayoyi
Wasu wadanda ba'a san ko su waye ba, sun kai hari kan cibyar masu kula da cutar Ebola da ke kasar Congo, inda suka hallaka dan sanda daya
Wasu mahara dauke da makamai sun far ma wata cibiyar kula da masu dauke da cutar Ebola a kasar Congo, kasa da mako guda, bayan da aka sake bude cibiyar, sanadiyar wani hari na daban da aka kai a baya
Harin, wanda aka kai da sanyin safiyar jiya Asabar, a garin da ake kira Butembo, ya yi sanadin mutuwar dan sanda daya, sannan wasu ma’aikatan cibiyar da dama sun jikkata
Magajin garin na Butembo, Sylvain Kanyamanda, ya fadawa manema labarai cewa, jami’an tsaro sun kare cibiyar, har ma sun jikkata daya daga cikin maharan
Shugaban Hukumar Lafiya ta Duniya WHO, Tedros Adhanom Ghebreyesus, ya ziyarci cibiyar, sa’o’i bayan harin, ya kuma karawa ma’aikatan wurin kwarin gwiwa, kan aikin da suke yi na yaki da cutar ta Ebola mai saurin kisa


Dubi ra’ayoyi
Rediyon tace wasu hotunan da taurarin dan Adam ya dauko a sansanin gudanar da binciken kere-keren makamai na kasar dake Sanumdong, sun nuna tarin manyan motoci da kanana, da jiragen kasa da kuma injunan daukan kaya masu nauyi
Wani jami’in bincike a Cibiyar Nazarin Harakokin Yau Da Kullum Ta Duniya dake Monterey a jihar California, Jeffrey Lewis, yace daman irin alamomin da ake gani kenan a duk lokacin da Koriya ta Arewa ke shirin kera wani sabon makami kamar rokoki
Wannan al’amarin na faruwa ne ‘yan kwannaki kalilan bayan da shugaban Amurka Donald Trump ya fadi cewa zai yi mamaki matuka idan har Koriya ta Arewa ta koma ga gwajin irin wadanan makaman na nukiliya
Trump ya fadi haka ne jim kadan bayan ganawar sa ta biyu da shugaban Koriya ta Arewa din, Kim Jong Un kwanan baya a Vietnam
Dubi ra’ayoyi
Kwamandan dakarun Amurka a Afrika ya bayyana shakku akan ko ma’aikatar tsaron Amurka ta Pentagon zata iya kammala shirin rage dakarun kasar dake Afrika da kashi 10 cikin 100, kamar yadda ma’aikatar tsaron kasar ta sanar a karshen shekarar da ta gabata
A watan Nuwamban da ya gabata, jami’an ma’aikatar Pentagon suka ce zasu rage kusan sojojin Amurka 700 daga cikin jimlar sojojin su 7,200 dake nahiyar ta Afrika
Wannan rage sojojin, a cewar jami’an, za a yi shi ne don a basu horo na musamman saboda ta yiwu a bukace su nan gaba don su goga da abokan gasar Amurka, kamar kasashen Rasha da China
Kwamandan rundunar sojan na Amurka dake Afrika da ake kira AFRICOM a takaice, Thomas Waldhauser, ya fadawa ‘yan majalisar dokokin Amurka jiya Alhamis cewa ya riga ya rage sojoji 300 daga cikin dakarun na Amurka dake Afrika
Dubi ra’ayoyi
Yanzu haka ana gudanar da wani taron koyawa matasa ayyukan yi a Jamhuriyar Nijar, domin a canja tunaninsu wajen yin tafiya mai hadari da su ke yi zuwa kasashen Turai, inda su ke rasa rayukansu a cikin Sahara ko Teku
Yanzu haka hukumomin Jamhuriyar Nijar tare da hadin gwiwar ofishin Majalisar Dinkin Duniya mai kula da bakin Haure, sun shirya wani taron fadakar da matasa a birnin Tawa (Tahoua), inda aka baje kolin ire iren ayukan da za su iya yi a cikin kasar, da ya hada da ayyukan hannu da noman rani ko na damina, domin a fitar da tunanin zuwa kasashen Turai, abinda ya ke janyo rasa rayuka a cikin sahara da kuma Teku
Daraktan fadar ministan da ke kula da samarwa matasa kasar ayyuka y ace, wannan taron zai bada damar bunkasa ayyuka ga masu burun bude masana’antu tare da kuma zaburar da matasa suma su bude nasu ayyukan yi
Haka kuma ya ce sun fadakar da su game da ayyukan da ake iya yi cikin kasar, sannan ya kara da cewa wannan na da matukar muhimmanci ga gwamnati
Gwamnan jihar Tahoua, Malam Musa Abdurahamane, ya ce wannan taron ya na da matukar muhimmanci ga matasan kasar, saboda samun damar koyon ayyukan yi domin dogaro da kai a cikin kasar, ba sai sun tafi kasashen Turai ba
Wasu daga cikin matasan suma sun bayyana jin dadin wannan tsari da aka bullo dashi na koyon ayyukan yi, sun kara da cewa lallai matasa ba za su fita su tafi kasashen waje ba neman wani abu, inda su ka yi kira da gwamanati ta kara ba su tallafi da kuma goyon baya
Har ila yau hukumomin jamhuriyar Nijar sun ja damarar ganin sai yadda hali yayi, amma za su ci gaba da tallafawa abokan huldar su na Turai wajen dakatar da bakin haure zuwa arewacin kasar
Saurari cikakken rahoton Harouna Mamane Bako:

Dubi ra’ayoyi
Duk da sassautowar da Shugaban Aljeriya ya yi kan sha'awar shugabanci na mutu-ka-raba, 'masu zanga-zangar bukatar ya je ya hutu ba su gamsu da alkawarin da ya yi na rage tsawon wa'adinsa ba
Masu zanga zangar adawa da gwamnati a kasar Algeria, sun yi biris da alkawarin da shugaban kasar Abdelaziz Bouteflika ya yi, na cewa zai yi dan takaitaccen wa’adi ne, idan aka sake zaben shi a watan Afrilu
A jiya Litinin, an yi ta zanga, wacce matasa suka jagoranta, tare da kauracewa ajujuwansu na jami’o’i a Algiers, babban birnin kasar
Sabuwar zanga zangar ta barke ne sa’a guda bayan da ofishin shugaban kasar ya mika takardunsa na neman yin takarar neman wa’adi na biyar a zaben da za a yi a watan gobe
A Faransa ma, ‘yan kasar ta Algeriya, sun gudanar da zanga zanga, inda akalla mutum dubu shida suka yi gangami a wani dandali da ke birnin Paris a ranar Lahadi, inda suka yi ta furta kalaman batanci akan shugaba Bouteflika mai shekaru 82, wanda ke fama da rashin lafiya, tun bayan da ya samu matsalar shanyewar barin jikinsa a shekarar 2013

Dubi ra’ayoyi
Babbar kotun Shari'a ta Damagaram ta fara zaman shari'ar ta da ta saba yi ko wace shekara, duk da ma shekara biyu bata gudanar da shi ba sanadiyar rashi jagororirn kotun da aka samu
A wannan zama za a duba manyan laifuka guda hamsin da suka shafi mutane tamanin da bakwai, da suka hada kisan kai na taron dangi, manyan barayi shidda, wata mata data sanya ma mijin ta gishirin lalle a abinci, da wata da ta kashe jaririn ta, sai kuma yawanci laifufukan na fyade ne
A cewar mai gabatar da shari'a a kotun ta Damagaram, Salisu Shaibu, babban abin da ya fi daukar hankalin shari'ar ta bana, shi ne yawan fyaden da aka samu, fiye da shekarun baya, wanda duka yara ne da ba su wuce shekaru 13 ba, wanda shaye-shaye ya taimaka wajen yawaitar laifufukan
Sabanin shekarun baya, a wannan karon shari'o'in zasu kai wata guda ana yin su, saboda cunkosa a gidan kaso, haka kuma kotun ta ce lalle a duba a dauki tsatsauran matakai da hukunci mai tsanani ga masu laifi
Akwai bukatar dukan gawa don mai rai ya ji tsoro, biyo bayan yadda ake kyale mutane suna abinda suka ga dama shi yasa ake wasu laifufukan
Ga rahoton Tamar Abari wakiliyar muryar Amurka daga Damagaram

Dubi ra’ayoyi
Hukumomin kiwon lafiya a jamhuriyar Nijar, sun bayyana shirin kaddamar da gangamin riga kafin cutar Sankarau, a gobe Talata 5 ga watan Maris
Domin riga kafin cutar sankarau a wani matakin dakile barazanar da cutar ke yiwa rayuwar yara kanana, kamar yadda rahotanni ke cewa an samu bularta a yankin Damagaram
Yara sama da miliyan 6 ‘yan kasa da shekaru 7 da haifuwa, ake saran yiwa Allurar riga kafi a yayin wannan kamfe na tsawon kwanaki 7 da za a gudanar a illahirin jihohin kasar Nijar, da nufin dakile barazanar kwayar wannan cuta a wannan lokaci na shiga yanayin zafi
Dr
Rabi Souley ita ce shugabar ma’aikatar Shausawa ta kasa PEV
Cutar sankarau wace ake jerawa a sahun cututtukan dake yiwa masu karar kwana kof daya, kan bar wasu yaran da tawaya iri-iri
A cewar Dr
Maman Sani Mahaman, mahimmancin wannan kamfe din na gobe Talata 5 ga watan Maris ya sa hukumomin kiwon lafiya kiran jama’a, akan bukatar bada hadin kai don ceto rayuwar yara daga illolin cutar sankarau
Rahotannin karshen makon jiya daga yankin Zandar na cewa an samu bular kwayar cutar sankarau a wasu kauyukan gundumar Mirriah har ma ta fara kisa a cewar likitoci
Ga rahoton wakilin muryar Amurka a Yamai Sule Mumuni Barma

Dubi ra’ayoyi
Shugaban kwamitin yakin neman zaben Bouteflika, Abdelghani Zaalane ya ce shugaban zai sake kiran wani sabon zabe a cikin shekara daya idan ya lashe zabe a karo na biyar
Dadaddan shugaban kasar Algeria, Abdelaziz Bouteflika ya fada jiya Lahadi cewa idan aka sake zaben shi a watan Afrilu ba zai cika wa’adin mulkin ba
Shugaban mai shekaru 82 ya bayyana hakan ne yayin da ake ci gaba da yin zanga zanga kan aniyarsa ta sake neman wani wa’adin mulki a karo na biyar
Shugaban kwamitin yakin neman zaben Bouteflika, Abdelghani Zaalane ya ce shugaban zai sake kiran wani sabon zabe a cikin shekara daya idan ya lashe zabe a karo na biyar
Zaalane ya sanara da hakan ne a wani jawabi da ya yi a gidan talabijin bayan da ya mika takardun shugaban dan shekaru 82 da haihuwa da suka tabbatar da aniyarsa ta shiga zaben da za’a yi a watan Afrilu
Bouteflika wanda ya kai ziyara kasar switzerland a ranar Lahadi domin duba lafiyarsa, ya karbi shugabancin kasar ta Algeria ne tun a shekarar 1999
Dubi ra’ayoyi
Shugaba Bouteflika ya zabi ministan sufurinsa Abdelghani Zaalena wanda zai maye gurbin tsohon firai minista Abdelmalek Sellal a matsayin Darektan gangamin yakin neman zabensa a zaben da ke tafe
Kwana guda bayan da dubban ‘yan kasar Algeria suka yi zanga zangar adawa da yunkurin da shugaba Abdelaziz Bouteflika yake yi na neman wa’adi na biyar, shugaban ya nada sabon shugaban gangamin yakin neman zabensa
Shugaba Bouteflika ya zabi ministan sufurinsa Abdelghani Zaalena wanda zai maye gurbin tsohon firai minista Abdelmalek Sellal a matsayin Darektan gangamin yakin neman zabensa a zaben da ke tafe, kamar yadda wata sanarwa ta nuna, wacce kamfanin dillancin labaran kasar ta Algeria wato APS ya wallafa a jiya Asabar
A ranar 18 ga watan Afrilu kasar ta Algeria za ta gudanar da zaben shugaban kasa
A dai shekarar 2013, shugaba Bouteflika mai shekaru 82, ya samu matsalar shanyewar barin jikinsa, lamarin da ya sa ba kasafai ake ganinsa a baina jama’a ba



Dubi ra’ayoyi
Shugaban Sudan, Omar Al Bashir, ya sauka daga mukaminsa na shugaban jam’iyyarsa da ke mulkin kasar
Jam’iyyar National Congress Party, wacce ake kira NCP takaice, ta fitar da wannan sanarwa a karshen makon nan ne, bayan da aka kwashe makonni ana zanga zangar nuna adawa ga gwamnatin Al Bashir
Yanzu haka, shugaban na Sudan ya mika mukamin ga mataimakinsa, Ahmed Harun, har sai zuwa lokacin babban taron da jam’iyyar za ta yi a nan gaba, inda a lokacin ne za ta zabi sabon shugaba
Amma dai ba a saka ranar da za a gudanar da babban taron ba
Ita dai jam’iyyar ta NCP, ita ke morar rinjaye a majalisar dokokin kasar, kuma bisa wata matsaya da aka cimma a tsakanin ‘ya’yan jam’iyyar, shugaban jam’iyya shi ke zama dan takararta a zaben shugaban kasa




Dubi ra’ayoyi
Sudan ta kudu ta aiwatar da hukuncin kisa akan mutane akalla 7 a watan Fabarairun da ya gabata, adadin da kungiyar Amnesty International ta ce ke nuna an kashe mutane da yawa a cikin shekarar 2018 a kasar dake gabashin Afrika
Duka mutanen da aka kashe maza ne, a cewar kungiyar ta kare hakkokin bil’adama
Kuma uku daga cikin su ‘yan gida daya
A wata sanarwa da kungiyar ta Amnesty ta fidda yau Jumma’a ta bayyana cewa a boye aka aiwatar da hukuncin kisan kuma ba a sanar da iyalan mutanen abinda ake shirin yi ba sai dai kawai suka tsinci labarin an kashe ‘yan uwan su
Ta rataya Sudan ta kudu ke aiwatar da hukuncin kisa
Seif Magango, mataimakin shugaban kungiyar Amnesty International a gabashin Afrika, ya ce hukumomin Sudan ta kudu ba sa mutunta ‘yancin rayuwa ko kadan a yayinda suke ci gaba da yin burus da lura da cewa kasashen duniya sun fara kawas da hukuncin kisa
Dubi ra’ayoyi
An ci gaba da jin karar harbe-harben bindiga a babban birnin Somalia har zuwa yau Jumma’a, kwana bayan da wasu ‘yan bindiga suka kai hare-haren bama-bamai har biyu a daya daga cikin manyan titunan birnin Mogadishu dake da yawan cinkoson jama’a
Jami’ai sun ce mutane akalla 20 aka kashe wasu su 40 kuma sun jikkata a hare-haren bama-baman da kuma fada tsakanin ‘yan bindiga da dakarun tsaro da aka yi
Al-Shabab, kungiyar dake da alaka da al-Qaida, ta dauki alhakin kai harin
Wani mai magana da yawun kungiyar ta al-Shaba ya fadawa kamfanin dillancin labaran Reuters cewa kungiyar ce ke da iko da Otel din Maka Almukarramah
Ya kara da cewa “Dakarun gwamnatin sun yi kokarin shiga ginin har sau uku, amma muka hanasu
Har yanzu mu ke iko da Otel din
” A cewar Abdiasis Abu Musab, mai magana da yawun dakarun kungiyar al-Shabab
Dubi ra’ayoyi
Shugaban kasar Nijer  ya aikewa shugaba Muhammadu Buhari sakon taya murna sakamakon lashe  zaben da akayi a kasar
Mahamadu Isuhu ya bayyana wannan nasarar a matsayin wata dama da za ta baiwa gwamnatocin kasashen 2 sukunin ci gaba da aiyukan hadin guiwa tsakaninsu
Shugaban Nijer dake cikin na farko farko a jerin shuwagabanin kasashen da suka aikewa shugaba Buhari sakon taya murnar galabar da ya samu a zaben asabar din da ta shige ya rubuta a shafinsa na twitter cewa ina farin ciki da hukumomin kula da harakar zaben Najeriya suka bayyana sakamakon zaben da ya gudana a ranar 23 ga watan fabreru wanda ya baiwa shugaba Buhari nasarar lashe zabe a karo na biyu don ganin ya ci gaba da shugabancin Najeriya abin da a fili yake nunin an samu ci gaban dimokradiya a wannan yankin
Issoufou Mahamadou, a ci gaban wannan wasika da a dai gefe aka gabatar da ita a kafafen mallakar gwamnatin NIjer ya jinjinawa al’umar Najeriya saboda halin dattakon da yace sun nuna a yayin wannan zabe sannan ya yabawa hukumar zaben kasar wace yace cikin kwarewa ta tafiyarda tsare tsaren zaben da masu sa ido suka kira sahihi wanda ya gudana cikin yanayin haske da adalci
Shugaban yace al’umar Nijer na mai alfahari da nasarar ta Mahammadu Buhari saboda a cewarsa al’amari ne da ke kara karfafa aiyukan hadin guiwar da kasashen biyu suka sa gaba wadanda ke hangen kara dankon zumunci da karfafa zaman lafiya da tsaro a baki dayan wannan yanki
A karshe shugaba Issouhou ya kara jaddadawa shugaba Buhari cewa a shirye yake su ci gaba da aiki tare domin tunkarar dukkan wani kalubalen dake gaban Nijer da Najeriya da ma baki dayan yankin Afirka ta yamma
Da ma dai tun a yayin yakin zaben kasar ta Najeriya alamomi ke nuna cewa ra’ayin mahukuntan Nijer ya fi karkata ga dan takarar APC Muhammadu Buhari bayan da aka hango gwamnan Maradi da na Zinder a wurin gangamin da jam’iyar mai mulkin Najeriya ta gudanar a Kano kafin daga bisani a soma jin wata wakar da kungiyar Albishir ta Nijer ta rera wa dan takara Buhari da nufin farfagandan zabe
A shekarar 2015 Jamhuriyar Nijer ce kasar da Mahamadu Buhari ya zaba don kaddamar da ziyarce ziayrcensa zuwa waje a matsayinsa na shugaban tarayyar Najeriya lamarin da ake alakantawa da 'yan uwantakar dake tsakanin wadanan kasashen biyu


Dubi ra’ayoyi
A cigaba da hare-haren da Amurka ke kai wa kan mayakan kungiyoyi masu tsaurin ra'ayi a Afirka, ta kashe mayakan al-Shabab a kalla 35 a hari na baya bayan nan
Hare-haren jiragen Amurka sun hallaka ‘yan ta’addan al-Shabab 35 a yankin tsakiyar Somaliya, a cewar hedikwatar tsaron Amurka ta Pentagon jiya Litini
Ranar Lahadi ne aka kai wannan harin a yankin Hiran, a yayin da mayakan ke ta kaura daga nan zuwa can a yankunan karkara … saboda su kara yawan mayakansu,” bisa ga wani bayani na bataliyar rundunar sojojin Amurka da ke aiki a Afirka
Amurka ta zafafa hare-haren jiragen sama kan ‘yan al-Shabab tun daga farkon wannan shekarar
Kungiyar mayakan na so ne ta kafa kasa mai tsattsauran ra’ayin addini a Somaliya
Mayakan kungiyar Tarayyar Afirka sun fatattaki mayakan al-Shabab daga Mogadishu babban birnin kasar
To amma har yanzu masu tattsauran ra’ayin kan kai hare-hare a cikin birnin, kuma su na rike da wurare da dama a yankin tsakiyar kudancin Somaliyar
Shuwagabanin kasashen yankin Sahel na gudanar da taro a yau litinin a jamhuriyar Nijer da nufin tayarda masu hannu da shuni daga barci dangane da  kudaden da suka dauki alkawalin  bayarwa domin tunkarar illolin canjin yanayi
Dubi ra’ayoyi
Shuwagabanin kasashen yankin Sahel na gudanar da taro a yau litinin a jamhuriyar Nijer da nufin tayarda masu hannu da shuni daga barci dangane da  kudaden da suka dauki alkawalin  bayarwa domin tunkarar illolin canjin yanayi
Shuwagabanin kasashe 4 ne suka karbi goron gayyatar shugaban kwamitin yaki da illolin canjin yanayi a yankin Sahel Issouhou Mouhammadou na Nijer, a wannan taro dake samun halartar wasu shuwagabanin gwamnatocin kasashe da nufin nazari akan shawarwarin kwararru da ministocin kare muhalli wadanda suka shafe kwanaki biyu suna tattaunawa a birnin Yamai dake Nijer domin neman mafitar halin da canjin yanayi ya jefa wannan yanki
A cewar Mahamadou Issouhou mai masaukin baki, illolin canjin yanayi ne musabbabin akasarin matsalolin da nahiyar Afirka ke fuskanta a yau, missali shi ne yawaitar kafuwar kungiyoyin ta’addanci da tsanantar zuwa ci ranin matasa a sakamakon rashin madogara
Ya kara da cewa, a saboda haka ya zama wajibi kasashen duniya su tashi tsaye a bisa la’akari da gargadin da masana ke bayarwa
Shugaban kwamitin yaki da illolin canjin yanayi a yankin manyan tafkuna Denis Sassou Nguesso na kasar Congo Brazzaville ya bayyana cewa illolin canjin yanayi wani abu ne da ake iya magancewa muddin aka dage
Akan haka ya shawarci takwarorinsa na Sahel akan su yi koyi da ayyukan dashen itacen da kasar Congo ta kaddamar daga gabar kogin Atlantika zuwa kogin Maliya ratsawa ta Senegal da Djibouti
Ministan kare muhalli jamhuriyar Nijer Almoustapha Garba ya sanar cewa taron ministocin da ya gudana a jajibirin wanda shuwagabanin kasashe ke gudanarwa a yanzu haka ya jaddada bukatar gudunmuwar manyan kasashe wajen hada kan kudaden da za a tunkari illolin canjin yanayi a karkashin tsarin PIC RS na tsawon shekaru 12
Kungiyoyi masu zaman kansu dake kallon wannan taron da muhimmanci sun ja hankulan shuwagabanin akan bukatar a yi adalci wajen tafiyar da tallafin da ake hasashen samowa daga masu hannu da shuni

A gobe tallata ne za a ji matsayin masu hannu da shuni a dangane da alkawalin da suka dauka a taron Paris na shekarar 2015

Dubi ra’ayoyi
Yanzu 'yan takara hudu ne suke kalubalantar shugaban kasar Senegal Macky Salls a Zaben shugaban kasar da aka yi jiya Lahadi, cikin kwanciyar hankali da lumana
An fara kidayar kuri’u a kasar Senegal bayan an yi zaben Shugaban kasa cikin kwanciyar hankali a jiya Lahadi
A cewar hukumar zaben kasar CENA, an rufe wuraren zaben da karfe 6 agogon kasar, inda ake sa ran fara samun sakamako na wucin gadi a yau Litinin ko gobe Talata
Bayan sati uku ana yakin neman zabe, masu jefa kuri’a sun kafa dogayen layuka tun da safiyar jiya Lahadi kodai suna goyon bayan shugaba mai ci Macky Salls da ya ke neman a sake zabarsa ko kuma a canja shi da daya daga cikin mutum hudu da suke kalubalantarsa, Idrissa Seck, Ousmane Sonko, Madicke Niang ko Issa Sall
An dai gudanar da zaben lami lafiya kuma babu wasu manyan matsaloli a lokacin zaben, Doudou Ndir, shugaban Hukumar zabe mai zaman kanta ta Senegal (CENA) ya fadawa taron manema labarai
“Abubuwan da muka gani sun nuna gaba daya an gudanar da zaben a cikin kyakkyawan yanayi, kwanciyar hakali, zaman lafiya,” Ndir ya ce
Shugaba Sall dan shekaru 56 da haihuwa ya kada kuri’arsa a garinsu na Fatick a jiya Lahadi
“yana fatan cewa a karshen ranar yau, mutanen Senegal za su zama su suka lashe, kamar yadda ya fada bayan da ya jefa kuri’arsa

Dubi ra’ayoyi
A yau Lahadi ne masu kada kuri’a a kasar Senegal zasu yi zabe domin zabo sabon shugaban kasa
Shugaba Macky Sally a fada a wurin wani taron gangami, cewa ko shakka babu zai lashe zaben ba tare da an je zagaye na biyu ba
Amma kungiyoyin kare hakkin bil adama sun caccaki Sall saboda haramtawa wani babban dan adawarsa shiga takarar ta yau Lahadi
Dole ne dai dan takara ya samu sama da kashi hamsin cikin dari na kuru’un kafin yayi nasarar  zama shugaban kasar Senegal
Idan babu dan takarar da ya samu rinjaye, manyan ‘yan takara biyu zasu fafata a zagaye na biyu a cikin watan Maris
Anasa ran samun sakamakon zaben kafin ranar Juma’a
Dubi ra’ayoyi
Kwamitin kula da ‘yan gudun hijira na kasar Norway da ake kira NRC a takaice ya fadi cewa ta yiwu a ci gaba da fuskantar kalubalen fari a yankin Somaliland dake Afrika, abinda zai jefa mutane dubu dari bakwai da ashirin da biyar cikin barazanar yunwa
“Dubban mutane, musamman mata da yara, wadanda dama basu da isasshen abinci na fargaban yanayin su zai kara tsananta a yayinda ake hasashen ba za a sami ruwan sama ba nan da watanni masu zuwa, a cewar Victor Moses, shugaban kwamitin na NRC a Somaliland
Somaliland, yankin da ke cin gashin kansa daga Somaliya, na fuskantar kalubalen fari lokuta da yawa ga kuma rikice-rikice da suka addabi yankin Sool
Moses ya yi kira ga kasashen duniya akan su taimaka da dala biliyan 1
8 don ci gaba da gudanar da ayyukan agaji a yankin
Idan ba a sami wadannan kudaden ba, Moses ya ce, za a sami hasara sosai, ta bangaren tattalin arziki da kuma yawan mutanen da za a rasa

Kasar Afrika ta Kudu ta amice ta mika tsohon ministan kudin kasar Mozambique ga kasar sa domin ya fuskanci shari'a
Kasar Afrika ta Kudu ta amice ta mika tsohon ministan kudin kasar Mozambique ga kasar sa domin ya fuskanci shari'a
Kasar Afirka ta kudu ta na shirin mika tsohon ministan kudin Mozambique, Manuel Chang, da gwamnatin kasar sa ba kasar Amurka ba
Kasar ta nema da a mika mata Chang saboda zargin aikata laifuka masu nasaba da kudi, a cewar wani jami’in Afrika ta kudu
Chang, dan shekaru 63 da haihuwa an shirya sauraron shari'arsa a ranar Talata a Johannsburg
Yana tsare a gidan yari tun lokacin da aka kama shi a ranar 29 ga watan Disambar bara, yayin da yake shirin hawa jirgi zuwa Dubai
Kasar Amurka da Mozambique sun nemi a mika musu shi a kan zargin ya taka rawa a ciwo bashin dalar Amurka biliyan biyu ($2B) a asirce, badakalar data kusa jefa kasar Mozambique ta karye da kuma hada baki da akalla mutane goma sha takwas daga bangarorin biyu na kasashen
Ministan harkokin Wajan Afrika ta Kudu, Lindiwe Sisulu, ta fada a wata hira da yayi da Jaridar kasar Daily Maverick wadda aka wallafa jiya Alhamis, cewa gwamnatin Afirka ta Kudu ta amince ta mika Chang don ya fuskanci shari’a a Mozambique
Dubi ra’ayoyi
A jamhuriyar Nijer an cimma yarjejeniya a tsakanin hukumar zaben kasar da  kamfanin Gemalto na kasar Faransa wace a karkashinta  kamfanin zai hada kundin rajistar zabe irin na zamani akan biliyon 19
6 na cfa
aikin da ake saran kammalawa nan da watanni 16 masu zuwa
Shugaban hukumar zaben kasar Nijer Mr
Issaka Sounna ya fadi albarkacin bakinsa yayin bukin rattaba hannu akan takardun dake tabbatar da bayarda kwangilar hada kundin rajistar zabe irin na zamani
Kamfanin Gemalto, malakar kasar Faransa ne yayi nasarar samun wannan kwangilar bayan tankade da rairayar takardun kamfanoni kimanin 18 da suka nuna sha’awar samun wannan aikin da zai lakume miliyan 30 na dalar Amurka, wato biliyan 19
6 na cfa, kuma a cewar kakakin Hukumar ta CENI Nafiou Wada, a bisa cancanta ne suka zabi Gemalto domin gudanar da wannan aiki
Wakilin kamfanin Gemalto Jean Michel Dovieb ya nuna farin ciki da samun wannan kwangilar kuma ya tabbatar da cewa zasu dauki dukkan matakan da zasu bada damar samun nasarar aikin da aka basu
Akan idon Wasu daga cikin ‘yan siayasa na bangaren jam’iya mai mulki ne aka rattaba hannu akan wannan yarjejeniya
Tsarin jadawalin hukumar CENI ya yi nunin cewa a watan mayun shekarar 2020 ne za a gudanar da zaben kananan hukumomi yayinda ake saran kada kuri’ar zaben shugaban kasa da na ‘yan majalisar dokoki a farkon shekarar 2021, sai dai kawo yanzu ‘yan adawa na ci gaba da kauracewa ayyukan na hukumar zabe saboda a cewarsu haramtaciyya ce sakamakon zargin rashin aminta da kundin zaben da ya kafa hukumar ta CENI da kanta
Ga karin bayani cikin sauti


Dubi ra’ayoyi
Kamar yadda tun farko aka nuna fargabar zai faru, fada ya sake barkewa a Sudan Ta Kudu duk da yarjajjeniyar zaman lafiyar da aka cimma
Amurka da kawayenta na Turai sun ce mummunan sabon fadan nan da ya barke a Sudan Ta Kudu ya saba ma yarjajjeniyar zaman lafiyar da aka cimma a kasar, kuma su na kiran da a gaggauta kawo karshen fadan
A wata takardar bayani ta hadin gwiwa da Amurka da Burtaniya da Norway, da ake kira Troika, su ka fitar jiya Laraba, sun ce fadan da ake yi a wajejen garin Yei wani mummunan karan tsaye ne ga yarjejjeniyar kwance damara da aka cimma a watan Disamba na 2017 da kuma yarjajjeniyar da aka farfado da ita wadda gwamnatin Sudan Ta Kudu da kuma kungiyoyin ‘yan tawaye da dama su ka cimma a watan Satumban da ya gabata
Hukumar kula da ‘yan gudun hijira ta Majalisar Dinkin Duniya ta ba da rahoto a makon jiya cewa fada tsakanin sojojin gwamnati da kuma dakarun ‘yan tawaye y a raba mutane wajen 13,000 da muhallansu ta yadda wajen 5,000 su ka tsere zuwa Janhuriyar Dimokaradiyyar Kongo (Congo)
Jam'iyyar mai mulki ta kasar Uganda ta amince da shugaban kasar Yoweri Museveni a matsayin dan takara a zabe mai zuwa na shekarar 2021
Dubi ra’ayoyi
Jam'iyyar mai mulki ta kasar Uganda ta amince da shugaban kasar Yoweri Museveni a matsayin dan takara a zabe mai zuwa na shekarar 2021
Jam'iyya mai mulki ta kasar Uganda ta amince da shugaban kasar Yoweri Museveni a matsayin dan takara a zabe mai zuwa na shekarar 2021
Jam’iyyar NRM ta kasar tayi wannan shawarar ne na zaben Museveni mai shekaru 74, bayan da a shekara ta 2017 majalisar dokokin kasar ta amince da kawarda dokar kayyade shekarun ‘yan takara zuwa shekaru 75, wadda Kundun Tsarin Mulki ta Kasar Uganda ta amince da shi a watan Yulin bara
Wannan shine karo na biyu Kenan da majalisar dokokin ta kasar, wacce ‘yan jam’iyyar NRM suka mamaye, ta canja tsarin mulkin Uganda don baiwa shugaba Museveni damar yayi tazarce, bayan da aka kawar da tanadin kayyade tsawon mulki shigaban kasa ga wa’adodi biyu
Shi dai shugaba Museveni tun shekarar 1986 yake kan karagar mulkin Uganda
Dubi ra’ayoyi
yanzu haka ofishin ministan cikin gidan Jamhuriyar Nijar ya bukaci gwamnan jihar Tilabery da ya janye dokar ta-baci da ya kafa a jihar
Mako guda bayan da gwamnan yankin Tilabery ya bada sanarwar tsaurar matakin takaita zirga zirga a cikin binin Tilabery da nufin magance matsalar tsaro
Jihar Tilabery tana daga cikin yankuna uku da hukumomin Jamhuriyar Nijar suka kafawa dokar ta baci da nufin magance matsalar tsaro da kasar take fuskanta, bayan da yan ta’adda suka kaddamar da hare hare
Saboda yawan tsanantar wannan al’amari, gwamnan Tilabery ya bullo da wasu matakan hana zirga zirgar ababan hawa da masu tafiya a kafa daga karfe shida na yamma zuwa shida na safe
Sai dai, ofishin ministan cikin gida na Jamhuriyar Nijar ya bukaci gwamnan jihar da ya janye dokar da ake ganin ta zarce ka’ida
Yanzu haka mutanan yankin Tilabery sun fara bayyana farin cikin su da jin wannan sanarwa daga ofishin ministan cikin gida na kasar
Ita dai gwamantin Jamhuriyar Nijar ta kafa wannan dokar ta baci ne a wadannan yankuna da izinin majalisar dokokin kasar
Saurari cikakken rahoton Sule Mumini Barma daga Yamai:

Dubi ra’ayoyi
Bayanai sun yi nuni da cewa amfani da wayar salula akan aiki na daga cikin dalilan dake haifar da rashin samun cikakiyar nutsuwa a wajen jami’an tsaro
Hukumomin tsaro a jamhuriyar Nijer sun umurci jami’an tsaro su dakatar da amfani da wayoyin hannu da dukkan wata na’urar nadar hoto a fagen fama da nufin kawo karshen dabi’ar fallasa hotuna da bayanan sirrin tsaro a shafikan sada zumunta
A takardar da ya aikewa kwamnadojin kula da sha’anin tsaro babban komandan rundunar mayakan Nijer Ahmed Mohammad, ya sanarda su cewa daga yanzu haramun ne jami’an tsaro su yi amfani da wayar cellula ko na’urar daukan hoto ko ta nadar bidiyo a yayin da suke fagen daga bayan lura da yadda wasu jami’an tsaro ke fallasa abubuwan da ba su dace ba a shafikan sada zumunta a wannan lokacin da kasar Nijer ke neman bakin zaren matsalar ta’addanci
Daukan matakan yiwa umurin na hafsan hafsoshin kasa biyayya da ma maganar dorewar wannan tsari ya zama wajibi ga mahukuntan Nijer don ganin an yi nasara a yakin da kasar ta kaddamar da kungiyoyin ta’addancin da suka addabi yankin sahel
Wallafa hotunan dake da nasaba da aiyukan tsaro a kafar facebook ko rarraba wasu bayanan sirrin soja ta hanyar whatsapp wani abu ne da ke kokarin samun gindin zama a nan Nijer kamar yadda a makon jiya aka yi ta yada abubuwan da suka shafi fadan da aka kafsa a tsakanin sojan wannan kasa da ‘yan ta’addan Boko Haram a garin Chetimarin yankin Diffa
Domin cikakken bayani saurari rahotan Sule Muminu Barma



Dubi ra’ayoyi
‘Yan sandan biyu na bin mutumin ne wanda ke dauke da wani abu mai fashewa, wanda ya tarwatse a kusa da Masallacin Al Azhar
Wasu ‘yan sandan kasar Masar biyu sun rasa rayukansu bayan da wani abin fashewa ya tarwatse a hannun wani mahari da suke bi a tsakiyar birnin Alkahira
Mutumin ya mutu sannan wasu mutum uku sun jikkata
Jami’an tsaro sun ce ana zargin maharin da laifin yunkurin kai harin bam akan ‘yan sanda a birnin na Alkahira a makon da ya gabata
‘Yan sandan biyu na bin mutumin ne wanda ke dauke da wani abu mai fashewa, wanda ya tarwatse a kusa da Masallacin Al Azhar
A ranar Juma’a aka zargi mutumin da yunkurin dasa bam a birnin Alkahira, wanda jami’an tsaro suka gano suka kuma kwance shi
Dubi ra’ayoyi
A yinkurinta na sassauta takkadar da ta barke tsakaninta da Kenya kan gaba da yankin ruwa, kasar Somaliya mai fama da matsalar al-Shabab, ta bayar da tabbacin cewa ba za ta yi gaban kanta na har sai Kotun Duniya ta yanke hukunci
Gwamantin Somalia ta na kokarin ta inganta huldar diflomasiyya da ta yi tsami biyo bayan matakin da Kenya ta dauka na dawo da jakadanta daga Magadishu da kuma ba wa jakadan Somalia umarnin ya bar kasar
Kasahen biyu dai na takaddama ne kan gabar ruwa
A wata sanarwa da ta fitar jiya Lahadi da yamma, gwamnatin Somalia ta ce ita ba ta ba da wani waje a yankin da ake ta kaddama akai ga masu sayen filaye ba
Somaliya ta ce ba ta da wasu take-take na yin hakan, har sai an yanke hukunci kan takaddamar gabar ruwa tsakanin kasashen biyu da kotun kasa da kasa (ICJ a takaice) da ke Hague ke saurare

Samaliya ta sake tabbatar wa Kenya cewa ba za ta dauki wata matsaya ba na yin ayyuka a gurin har sai kotu ta yanke hukunci
Dubi ra’ayoyi
Kwamandodjin rundunar wanzar da zaman lafiya ta kungiyar tarayyar Afrika a Somalia ta AMISOM, sun fada a jiya Asabar cewa sun amince da kaddamar da wasu sabbin ayyuka da zasu auna mayakan al-Shabab a Somalia
A cewar rundunar ta AMISOM, sabbin ayyukan sojin, za a gudanar da su ne a huskoki uku a wani yunkurin kakkabe kungiyar ‘yan ta’addan daga mabuyar su a yankin
Da yake jawabi a karshen wani taron kwanaki biyar na kwamnadodjin sojojin a Mogadishu, mukaddashin wakili na musmman ga shugaban hukumar zartarwar kugniayr AU a Somalia, Simon Mulongo ya yi bayani dalla dalla a kan yadda za a gudanar da ayyukan
Yace ayyukan sun hada da taimakawa tsarin mika mulki a Somalia da kuma ayyukan tabbatar da zaman lafiya, inda za a kai samame a mabuyar mayakan al-Shaba da kuma inganta tsaro a cibiyoyin al’umma, inji Mulongo
Dubi ra’ayoyi
Wani mai magana da yawun sojin kasar, ya fadawa kamfanin Dillancin labaru na AFP a wani rubutaccen bayani cewa, an hallaka mayaka bakwai a wani harin da aka kai a Sinai mai fama da tashin hankali, yayin da sojoji 15 ake tunanin ko dai sun mutu ko sun ji rauni
Rundunar sojin Masar ta ce an fafata jiya Asabar tsakanin wasu da ake kyautata zaton masu ikirarin jihadi ne da sojojin gwamnati, a wani wurin duba ababen hawa da ke yankin Ruwan Sinai
Wani mai magana da yawun sojin kasar, ya fadawa kamfanin Dillancin labaru na AFP a wani rubutaccen bayani cewa, an hallaka mayaka bakwai a wani harin da aka kai a Sinai mai fama da tashin hankali, yayin da sojoji 15 ake tunanin ko dai sun mutu ko sun ji rauni
Tamer El-Refai, Mai magana da yawun sojojin ya fada a cikin sanarwar cewa, “jami’in soja daya da kuma wasu 14 sun mutu ko sun ji raunuka,” amma ya gaza bayyana adadin wadanda suka mutu
El-Refai ya ce jami’an tsaro za su bi bayan “dun inda ‘yan ta’adda suke domin su kawar da su
”

Dubi ra’ayoyi
Yayin da kasar Somaliya ke gab da shiga sahun kasashe masu arzikin man fetur, gwamnatin kasar ta ce ta na shirin gayyatar kamfanonin hako man fetur su shigo a hada hannu a ci arziki
Gwamnatin Somaliya ta ce za ta bayar da lasisin hako mai ga kamfanonin kasashen waje, duk kuwa da kiraye-kirayen ‘yan adawa cewa a jira har sai an bullo da ka’idoji da kuma dokokin tafi da bangaren mai na kasar
Binciken karkashin kasa da wasu kamfanonin Burtaniya biyu su ka yi, wato da Soma Oil & Gas da kuma Spectrum Geo, ya nuna cewa kasar Somaliya na da arzikin mai a ta bakin gabarta da tekun Indiya, a tsakanin biranen Garad da Kismayo
Adadin mai da ke wajejen na iya kai wa ganga biliyan 100
Gwamnatin dai ta ce za ta saurari masu takarar samun lasisi a ranar 7 ga watan Nuwamba, kuma nan take za a sanar da wadanda su ka yi nasara
Ta ce za a rattaba hannu kan yarjajjeniyar raba ribar a ranar 9 ga watan Disamba, ta yadda kuma za a fara aiwatar da yarjajjeniyar ranar 1 ga watan Janairun 2020
A Jamhuriyar Afrika ta Tsakiya, wanda ake zargi Mahamat Nour Mamadou da kasancewar dan kungiyar 'yan tawayen da ke da alaka da gwamnatin kasar ta baya-bayan nan, ya dandana kudarsa
Dubi ra’ayoyi
A Jamhuriyar Afrika ta Tsakiya, wanda ake zargi Mahamat Nour Mamadou da kasancewar dan kungiyar 'yan tawayen da ke da alaka da gwamnatin kasar ta baya-bayan nan, ya dandana kudarsa
Lokacin wani taro a Bambari, a Janhuriyar Afrika ta Tsakiya, wanda ake zargi Mahamat Nour Mamadou da kasancewar dan kungiyar 'yan tawayen da ke da alaka da gwamnatin kasar ta baya-bayan nan, ya dandana kudarsa

Sojoji sun kama Mamadou zuwa wani dakin taro da bashi da nisa, inda aka yi masa tambayoyi, sa'annan suka mayar dashi sansanin su, inda suka azabtar da shi har na tsaron kwanaki biyar
Mamadou ya shaida wa kamfanin dillancin labarai na AFP cewa sojoji sun shakeshi da sarka
Sannan suka yanka masa baya da wuka, sannan suka suka cire masa dan yatsa guda daya
Wannan azabtarwa da aka yi masa ya bayyana a cikin wani rahoto na Majalisar Dinkin Duniya a watan jiya
Harkokin azabtarwar a gwamnatin ba abu ne mai ban mamaki ba a cikin kasashe masu fama da rikice-rikicen 'yan tawaye masu makamai
Dalilin da ya sa lamarin Mamadou ya zama mai mahimmanci shi ne, kungiyar sojojin Rasha ne suka azabtar da shi
Majalisar dinkin duniya yanzu tana bincike akan wannan azabtarwa a hannun mutanen Rasha a jamhuriyar Afirka ta Tsakiya, in ji kamfanin dillancin labarai na AFP

Dubi ra’ayoyi
A jamhuriyar Nijer kwamitin zartarwar jam’iyyar PNDS Tarayya mai mulki ya bayyana sunan shugaban jam’iyyar na kasa Bazoum Mohamed a matsayin dan takarar shugaban kasa a zaben shekarar 2021 da za a yi a kasar, duk kuwa da cewa akwai jita jitar fuskantar rarrabuwar kawuna a tsakanin jiga-jigan jam’iyyar dangane da maganar wanda ya cancanci a baiwa wannan tikiti
A yayin zaman su na jiya Lahadi ne mambobin kwamitin zartarwar jam’iyyar PNDS tarayya mai mulki suka yanke shawarar zaben Bazoum Mohamed a matsayin gwarzon su na zaben shugaban kasa na shekarar 2021 a karkashin tutar wannan jam’iyya wace a baya-bayan nan ake yada jita-jitar cewa sakataren ta Hassoumi Massaoudou yana sha’awar samun wannan tikiti
Abinda wasu ke ganin sa a matsayin musabbabin korarsa daga mukamin ministan kudin Nijer
Hon
Idrissa Maidaji, dan majalisar dokokin kasa ne a karkashin inuwar jam’iyyar PNDS ya tabbatar da cewa a babban taron jam’iyyar ne aka amince da Mohammed Bazoum a matsayin dan takarar jam’iyyar PNDS

Dubi ra’ayoyi
Tun bayan da kasar Faransa ta kai daukin soji a kasar Chadi kamar yadda gwamnatin kasar ta roka aka shiga zargin ko akwai wata manufa ta mulkin mallaka cikin al'amarin
Lokacin da jiragen yakin saman Faransa suka yi barin boma-bomai akan motocin daukar kaya guda arba’in da ake zargin na ‘yan bindiga ne a satin da ya wuce a kasar Chadi, kasar da ta yi wa mulki mallaka, ta nuna a shirye ta ke a fili ta kulla dangantakar sojoji da kasar ta arewacin Afrika
Amma masu lura da al'amura, ciki har dashugabanin ‘yan adawar Chadi, su na tambayar ko shin hare-haren jiragen saman da ta kai an yi nufin a yaki ‘yan ta’adda ne ko anyi ne domin karfafa gwiwar shugaba IDriss Deby wanda ya jagoranci kasar na kusan tsawon shekaru talatin
Ranar uku ga watan Fabrairu, jiragen yakin saman Faransa su ka kai farmaki a kan jerin gwanon motocin daukar kaya da suke dauke da makamai da suka shiga cikin Chadi daga makwabciyarta Libya
Wanda aka yi kwana hudu ana kai musu hari da jiragen sama
Faransa ta ce ta amsa neman taimakon da gwamnatin Chadi ta nema ne, ta na mai bayyana Chadi da kasa mai muhimmanci a yaki da ‘yan ta’adda
Dubi ra’ayoyi
A wannan lokaci ne, mayakan ‘yan aware da ke dauke da makamai, suka ayyana rufe daukacin yankunan har na tsawon kwanaki 10, inda suka haramta gudanar da ayyuka da dama har sai ranar 14 ga watan Fabrairu
Wani sabon fada da ya barke a yankin da ke amfani da harshen Ingilishi a kasar Kamaru, ya yi sanadin mutuwar mutum 69
A wannan yankin ne har ila yau, mayakan ‘yan aware suka ba al’umarsa umurnin su zauna a gidajensu, yayin da kasar ke shirin bikin ranar matasa
Bikin wanda za a yi a ranar 11 ga watan Fabrairu, na zuwa ne a daidai ranar da ake tunawa da lokacin da aka yi zaben raba- gardama a shekarar 1961, wato lokacin da ‘yan awaren suke nuni da cewa, lokacin ne da aka mika yankinsu da ke amfani da harshen Ingilishi ga yankin da ke amfani da harshen Faransanci
Tun dai a ranar Talatar da ta gabata, ake ta gwabza fada a garuruwan Limbe, Beau, Mutengene, Kumba da ke amfani da harshen Ingilishi, da kuma wasu garuruwa da ke arewa maso gabashin kasar
“Da safiyar yau, dakarun Kamaru suka kawo mutum 11 da suka ji rauni, kuma ba za mu iya kula da su ba, saboda muna da karancin ma’aikata, sannan babu magunguna
” Inji Frederick Mengoli, ma’aikacin jinya a wani asibiti mai zaman kansa a garin Limbe
A wannan lokaci ne, mayakan ‘yan aware da ke dauke da makamai, suka ayyana rufe daukacin yankunan har na tsawon kwanaki 10, inda suka haramta gudanar da ayyuka da dama har sai ranar 14 ga watan Fabrairu

Dubi ra’ayoyi
Shugaban kasar Saliyo ya ayyana dokar ta bace a kasar saboda yawan yiwa mata fiyade da kuma cin zarafin jima’ai da ya dabaibaye kasar
Julius Maada Bio yace duk wanda aka same shi da laifin lalata da kananan yara za a yanke masa hukuncin daurin rai-da-rai
A shekarar da ta gabata an samu labarin aikata laifukan fiyade da cin zarafin jinsi dubu takwas a kasar Saliyo, lamarin da ya hada da kananan yara
Ainihin adadin aikata laifukan ya haura abin da aka tattara, amma tattauanawa a kan batun laifukan cin zarafin jima’I tamkar wani babban abin ki a kasar dake Afrika ta Yamma
Da yake ayyana dokar ta bacen, shugaban Bio yace a matsyin mu na kasa yakamata mu tashin haikan mu magance wannan mummunar dabi’ar
Yace asibitotcin gwamnati zasu kula da lafiyar wadanda aka ci zarafinsu a kyauta
Dubi ra’ayoyi
Kalaman na Jakadan Amurka, na zuwa ne bayan da rahotannin suka nuna cewa gwamnatin Amurka za ta rage Dala miliyan 17 na tallafin da take ba Kamaru na kayayyakin soji
Duk da cewa ta sanar da shirin rage irin taimakon sojin da take ba kasar Kamaru, saboda zargin cin zarafin bil Adama da ake yi a kasar, wasu jami’an gwamnatin Amurka, sun ce, kasar za ta ci gaba da hada kai da kasar ta Kamaru ta fuskar tsaro
Sai dai dakarun na Amurka, sun ce babu wani farar hula da harin ya shafa
Takaita irin taimakon da Amurkan ke bai wa kasar, zai iya kawo cikas ga yakin da ake yi da masu tsattsauran ra’ayi a yankin
Jakadan Amurka, Peter Henry Barlerin, ya tabbatarwa da hukumomin na Kamaru cewa, Amurka ba za ta daina hada kai da kasar ba ta fuskar ayyukan tsaro, kamar yadda Kamfanin dillancin labarai na Associated Press ya ruwaito jakadan yana fada, bayan wata ganawa da ya yi da Kakakin gwamnatin Kamaru Rene Emmanuel Sadi
Kalaman na Jakadan Amurka, na zuwa ne bayan da rahotannin suka nuna cewa gwamnatin Amurka za ta rage Dala miliyan 17 na tallafin da take ba Kamaru na kayayyakin soji

Ministan cikin gidan Nijer Bazoum Mohamed ya jagoranci wani taro a garin Azeye dake cikin gundumar Abalak a jihar Tahoua, a kan tsaron kasa, zaman lafiya da yaki da kaurar matasa zuwa kasashen waje da kuma kwararar bakin haure duk
Dubi ra’ayoyi
Ministan cikin gidan Nijer Bazoum Mohamed ya jagoranci wani taro a garin Azeye dake cikin gundumar Abalak a jihar Tahoua, a kan tsaron kasa, zaman lafiya da yaki da kaurar matasa zuwa kasashen waje da kuma kwararar bakin haure duk
Bayan gundumar Birnin N'Konni, ministan cikin gida mai kula da tsaro, Bazoum Mohamed, ya kai ziyara yankin Azawak dake garin Azeye inda ya jagoranci taron samar da tsaro da zaman lafiya a yankin da ya hada jihohin Tahoua da na Agadez
Taron, ya sami halartar ‘yan majallisun dokoki na kasa da suka fito daga jihohin Agadez da Tahoua, da sarakunan gargajiya na wannan yankin, da gwamnonin wadannan jihohin, da masu fada aji duk a wannan yakin da ma sauran mambobin gwamnatin kasar
Ministan tsaron na Nijer, a lokacin da yake yiwa mahalarta taron jawabi game da zaman lafiya a wannan yankin da duk fadin kasar a daidai lokacin da tsaro ke kasancewa babban kalubale ga hukumomi da ma al'ummomin jamhuriyar Nijer ya ce
“duk da kasancewar rashin kyawun yanayi, yankin Azawak ya nisanta da wadansu lamura da muke gani a wadansu yankunan kasar mu
Minista Bazum ya kuma ce harkar tsaro harkar al'umma ce, da zarar al'umma ta ki miyagun dabi'u to zaman lafiya zai dawwama kamar yadda yake a wannan yankin na Azawak a halin yanzu, ya ce ya zama dole a yabawa al’ummar wannan yankin
Shi kuma, honorable Yasinee Mohamed, dan majalisar dokoki na kasa da ya fito daga wannan yankin cewa yayi, “da'ira Azeye ce ta shirya wannan taron zaman lafiyar, domin kara dawwamar da zaman lafiya a yankin Azawak kuma zasu fadada abin zuwa sauran da'irorin yankin domin zaman yana da kyawu, kuma tabbas akwai kwanciyar hankali da zaman lafiya a yankin Azawak
”
Suma, mahalarta taron na zaman lafiya da ministan cikin gida ya jagoranta a garin Azeye, sun gabatar da bukatocin su
Ga karin bayani cikin sauti




Dubi ra’ayoyi
Babban Sakataran Majalisar Dinkin Duniya, Antonio Guterres, ya ce an samu gagarumin ci gaba a dangantakar da ke tsakanin Majalisar ta Dinkin Duniya da kungiyar tarayyar Afirka ta AU
Inda ya yi fatan hakan zai taimaka wajen shawo kan matsalolin da ke addabar nahiyar
Guterres ya ce, Burinmu shi ne, mu taimakawa nahiyar Afirka ta shawo kan matsalolinta, ta yadda za a daina yiwa nahiyar kallon mai cike da dumbin matsaloli
Sannan ya kuma yi nuni da yadda aka shawo kan rikicin Jamhuriyar Afrika ta tsakiya
Yayin da kungiyoyi masu dauke da makamai, suka cimma wata matsaya a Sudan, kan kawo karshen rikicin kasar, wanda aka kwashe shekaru biyar ana yi

Amurka na kan gaba wajan taimakawa sojojin jamhuriyar Nijar, inda ko a shekarar 2016 ta tallafa mu su da jiragen yaki guda biyu tare da horar da su, yanzu haka ta gina mu su wata cibiyar samar da bayanai domin ci gaba da yaki da ta'addanci
Dubi ra’ayoyi
Amurka na kan gaba wajan taimakawa sojojin jamhuriyar Nijar, inda ko a shekarar 2016 ta tallafa mu su da jiragen yaki guda biyu tare da horar da su, yanzu haka ta gina mu su wata cibiyar samar da bayanai domin ci gaba da yaki da ta'addanci
Kasar Amurka ta tallafawa Jamhuriyar Nijar da kayayyakin soja da nufin karfafawa dakarun kasar gwiwa na yakin da su ke yi da kungiyoyin ‘yan ta’adda a yankin Sahel
Jakadan Amurka a Nijar Amb
Eric P
Whitaker, ya mikawa hukumomin tsaron Jamhuriyar Nijar makullan wata babbar cibiyar samar da bayanai da bada umarnin soja
Gwamnatin Amurka ta gina cibiyar tare da saka na’urori sadarwa na zamani, wanda kudinsu ya kai Dalar Amurka miliyan 16
5 kwatankwacin CFA miliyan 8000
Jamhuriyar Nijar na ci gaba da daukan matakan murkushe kungiyoyin ‘yan ta’adda da suka addabi jama’ar kasashen Sahel
Da yake karbar tallafin Ministan harkokin cikin Gidan Nijar Bazoum Mohamed ya ce, sun ji dadi sosai da wannan cibiya kuma za su yi amfani da na’urorin da ke cikin ta domin ci gaba da yaki da ta’addanci
Saurari cikakken rahoton Sule Mumuni Barma daga Yamai:

Dubi ra’ayoyi
Masu kamfanin rukunin motocin jigilar majinyata na Aamin sun fada wa ‘yan jarida cewa sun dauko gawarwaki a kalla 9, ciki har da na wasu mata uku
Kungiyar mayaka ta al-Shabab mai tsattsauran ra’ayin addini ta yi ikirarin kai wasu hare-hare biyu a Somalia jiya Litini, inda mutane akalla 9 su ka mutu
An kai harin ne da bam da aka saka a cikin mota a tsakiyar birnin Mogadishu, sannan kuma aka harbe wani mutum a wata tashar jirgin ruwa a yankin Puntland mai kwarya-kwaryar ‘yancin cin gashin kai
Masu kamfanin rukunin motocin jigilar majinyata na Aamin sun fada wa ‘yan jarida cewa sun dauko gawarwaki a kalla 9, ciki har da na wasu mata uku
Sannan sun yi jigilar wasu mutane 7 da su ka ji raunuka
Haka zalika, wasu majiyoyin tsaro sun gaya ma Sashen Somaliyanci na Muryar Amurka cewa an hallaka wani babban jami’in tsaro a wannan harin
Kasar Tasakiyar Afrika ta shafe shekaru da dama cikin rikici tsakanin kiristoci da musulmai, yanzu an kulla yarjejeniyar zaman lafiya da wasu kungiyoyi masu dauke da makamai
Dubi ra’ayoyi
Kasar Tasakiyar Afrika ta shafe shekaru da dama cikin rikici tsakanin kiristoci da musulmai, yanzu an kulla yarjejeniyar zaman lafiya da wasu kungiyoyi masu dauke da makamai
Majalisar Dinkin Duniya da kuma kungiyar hadin kan Afrika sun ce, tattaunawa a Khartoum ta kai ga kulla yarjajjeniyar zaman lafiya tsakanin Jamhuriyar Tsakiyar Afirka da kungiyoyi 14 masu dauke da makamai
Wannan wani abin farin ciki ne da ake kuma fatan alama ce cewa zaman tafiya na tafe bayan tashin hankali na shekaru da dama da kasar ta fuskanta
Wannan wata rana ce mai matukar muhimmanci ga Jamhuriyar Tsakiyar Afrikan da kuma mutananta gaba daya, a cewar Smail Chergui, kwamishina a kungiyar hadin kan Afrika akan zaman lafiya da tsaro
Sai dai ba a bayyana sharuddan yarjajeniyar zaman lafiyar nan da nan ba
Mai Magana da yawun FPRC, daya daga cikin kungiyoyin, Abakar Sabom, ya ce, "mun yadda kan abin da yake da muhimmanci ga kasar Jamhuriyar Tsakiyar Afrika, wato zaman lafiya
”
Sai dai an taba makamanciyar wannan yarjejeniyar a shekarun baya amma ta wargaje
Dubi ra’ayoyi
Jihar Zamfara da ke makwabtaka da Nijar ta sha fama da hare-haren 'yan bindiga wadanda a lokuta da dama sukan yi garkuwa da mutane domin neman makudan kudaden fansa
Kimanin mutum 1,000 ne suka yi gudun hijira daga garin Cigama da ke cikin jihar Zamfara zuwa garin Gidan Ahamad da ke Gundumar Madawa a jihar Tahoua da ke Jamhuriyar Nijar
Rahotanni sun ce sun tsere ne sanadiyar hare-haren 'yan bindiga masu garkuwa da mutane
Wasu daga cikin mutanen da suka tsere, ya fadawa Muryar Amurka cewa ya rasa 'yan uwansa sanadiyar wannan rikici
Hukumomin karkara, sun kai agajin farko ga 'yan gudun hijira kamar yadda bayanai daga hukumomi suka nuna
Jihar Zamfara da ke makwabtaka da Nijar ta sha fama da hare-haren 'yan bindiga wadanda a lokuta da dama sukan yi garkuwa da mutane domin neman makudan kudaden fansa
Saurari cikakken rahoton Haruna Mamane Bako domin karin bayani:



Dubi ra’ayoyi
Kakakin kasar Belgium, Karl Lagatie, ya ce gwamnatinsu, ta ba Gbagbo mafaka ne saboda hakan na daya daga cikin irin gudunmuwar da suke ba kotun ta hukunta manyan laifuka ta ICC domin ta yi nasara a ayyukanta
Kasar Belgium ta amince ta bai wa tsohon shugaban kasar Ivory Coast, Laurent Gbagbo mafaka, bayan da kotun hukunta manyan laifuka ta ICC ta wanke shi daga tuhumar da ake masa, lamarin da ya zo wa mutane a ba-zata
Kotun ta ICC ta saki Gbagbo bayan gindaya masa wasu sharudda, inda aka ce ya zauna a kasar da ta ba shi mafaka, sannan kada ya tuntubi wani shaida daga cikin mutanen da ke da hannu a wannan shari’a, ko kuma ya yi magana a baina jama’a dangane da abin da ya shafi shari’ar
Kakakin kasar Belgium, Karl Lagatie, ya ce gwamnatinsu, ta ba Gbagbo mafaka ne saboda hakan na daya daga cikin irin gudunmuwar da suke ba kotun ta hukunta manyan laifuka ta ICC domin ta yi nasara a ayyukanta
A ranar 15 ga watan Janairu aka wanke Gbagbo da Charlse Ble Goude da ake tuhumarsu tare, kan aikata ayyukan cin zarafin bil Adama, inda a lokacin, kotun ta ICC ta ki sakinsu har sai sun sami kasar da za ta ba su mafaka









Dubi ra’ayoyi
Hukumar ta WHO, ta ce har yanzu, akwai sauran jan-aiki a gaba, amma ta ce wasu matakai da aka dauka, sun sa an samu nasara wajen dakile yaduwar cutar a yankunan Mangina, Beni, Komanda da Oichi
Watanni shida bayan da aka ayyana barkewar cutar Ebola a Lardin Arewacin Kivu da ke Jamhuriyar Dimokradiyyar Congo, Hukumar Lafiya ta Duniya WHO, ta nuna alamun ana samun nasarar shawo kan bazuwar da cutar mai saurin kisa ke yi
A kididdiga da hukumar ta WHO ta yi, ta ruwaito cewa adadin mutanen da suka kamu da cutar ya kai 752, inda daga cikinsu 465 suka rasa rayukansu
Hukumar ta WHO, ta ce har yanzu, akwai sauran jan-aiki a gaba, amma ta ce wasu matakai da aka dauka, sun sa an samu nasara wajen dakile yaduwar cutar a yankunan Mangina, Beni, Komanda da Oichi
"Lallai ina da kyakkyawan zato, na bayyana karara cewa, akwai bukatar mu ci gaba da aiki, ya zama dole mu tabbatar cewa, ba a samu koma-baya ba, a yankunan da muka samu nasara
” Inji Darektar hukumar ta WHO a yankin nahiyar Afrika, Matshidiso Moeti
Ta kara da cewa daga cikin matakan da suka dauka, wadanda suka sa aka samu nasara, akwai horar da ma’aikatan lafiya, hada kai da al’umomin da lamarin ya shafa, da kuma bin diddigin duk inda aka samu bullar cutar



Rahotanni daga jamhuriyar Nijer sun ce wani abu ya fashe a unguwar Tudu dake garin Agadez yayin da yara almajirai 12 ke kewaye da shi, kuma ya yi sanadiyar mutuwar daya daga cikin almajiran yayin da sauran su 11 suka jikkata, daya daga cikin su na cikin matsananci hali
Dubi ra’ayoyi
Rahotanni daga jamhuriyar Nijer sun ce wani abu ya fashe a unguwar Tudu dake garin Agadez yayin da yara almajirai 12 ke kewaye da shi, kuma ya yi sanadiyar mutuwar daya daga cikin almajiran yayin da sauran su 11 suka jikkata, daya daga cikin su na cikin matsananci hali
Gwamnan jihar Agadez ya isa wurin da lamarin ya faru kuma ya je babban asibitin jihar domin ganin halin da wadanda suka jikkata suke ciki
Madame Hajiya Alzuma, ita ce mataimakiyar magatakardan gwamnan jihar Agadez, a lokacin ziyarar ta bayyana yadda lamarin ya faru
Adamu Hudu, malamin yaran almajiran da wannan ittila'in ya rutsa da su ya ce karar da ji ta sa ya fita waje ya ga yaran a cikin mummunan yanayi
Jami’an kwana - kwana su ne su ka kai agaji a lokacin da wannan abu ya faru kuma shugaban su Lieutenant Taro Mahamadu ya ce bututun iskar gas na dafuwa ne ya fashe,
Haka kuma hukumomi sun tabbatar da cewa ba bom ne ba kuma ba wani makamin yaki bane
Ga karin bayani cikin sauti

A jiya ne shugaban Niger Isuhu Muhammadu ya tsige ministan harkokin kudin kasar Masa’udu Hasumi daga mukaminsa
Dubi ra’ayoyi
A jiya ne shugaban Niger Isuhu Muhammadu ya tsige ministan harkokin kudin kasar Masa’udu Hasumi daga mukaminsa
Masu fashin bakin siyasa a jamhuriyar Nijer sun fara bayyana matsayinsu game da yadda suke kallon matakin tsige ministan kudin kasar Masa’udu Hasumi daga mukaminsa, a wani lokaci da ake jita-jitar fuskantar rarrabuwar kawuna a jam’iyyar PNDS mai mulki
Wasu ‘yan kasar na alakanta matakin na shugaba Isuhu Mahamadu da wani furici da ministan ya yi kwanan nan da nufin kare kasar Faransa daga zargin ci gaba da yiwa kasashen Afirka mulkin mallaka
Wani mai nazarin al'amuran yau da kullum Abdurahman Alkasum, ya ce Shugaban kasa na da hurumin yin haka bisa ga kundin tsarin mulki, abin da ya fi jan hankali a cewar Abdurahaman, shi ne duk da cewa ministan da shugaba Isuhu Muhammadu na da kusanci hakan bai hana shi tsige shi ba
Ya kuma ce ba ya tunanin nuna sha’awar tsayawa takara ne ya janyo daukar wannan matakin kamar yadda wasu ke tunani
Ga karin bayani cikin sauti

A Jamhuriyar Nijar yau akawunan kotu sun fara yajin aikin kwanaki biyu na gargadi da gwamanati, akan wasu tarin matsaloli da suka yi alkawarin magance musu a yayin zaman sulhu da su ka yi da gwamnati a shekara 2014
Dubi ra’ayoyi
A Jamhuriyar Nijar yau akawunan kotu sun fara yajin aikin kwanaki biyu na gargadi da gwamanati, akan wasu tarin matsaloli da suka yi alkawarin magance musu a yayin zaman sulhu da su ka yi da gwamnati a shekara 2014
Shuwagabannin kungiyar SNAJ ta akawunan kotu da ake kira Greffier sun kirawo taron manema labarai, inda suka nuna rashin jin dadin su, saboda mawuyacin halin da suke ciki, wanda ke da nasaba da rashin cika alkawarin da gwamnati ta dauka akan maganar inganta rayuwar masu aiki a kotuna
Sakataran Kungiyar SNAJ, Malam Chaibou Kadade, ya ce, suna da matsaloli da dama wadanda suka mikawa gwamnati amma har yanzu sun kasa share musu hawayensu
Sannan ya kuma ja hankalin gwamnati da ta gyara wata doka domin ma’aikata su samu ci gaba
Daya daga cikin ma’aikatan mai suna Maitre Maina Zango ya ce, kusan makonni uku kenan da wannan kungiya ta aikawa da hukumomin shari’a wasika domin su sanar da su halin da ake ciki
Ya kuma kara da cewa, sai dai har yanzu babu wata amsa mai gamsarwa da suka samu, dalilin da ya sa suka yanke shawarar shiga yajin aiki a ranakun 30 da 31 ga watan Janairu nan
A kokarin da Sashen Hausa na Muryar Amurka ya yi domin jin bakin gwamnatin hakan bai samu ba
Saurari cikakken rahoton Sule Mumuni Barma:

Yan sandan Janhuriyar Nijar sun dakile wani hari da yan bindiga su ka kai a yankin Tilaberi, inda suka kashe dan bindiga daya
Dubi ra’ayoyi
Yan sandan Janhuriyar Nijar sun dakile wani hari da yan bindiga su ka kai a yankin Tilaberi, inda suka kashe dan bindiga daya
Rahotannin daga garin Tilaberi na Janhuriyar Nijar na cewa, a jiya juma’a da daddare da misalin karfe 9 wasu mutane kimanin 5, a cikin wata farar mota dauke da bindigogi sun kai hari a wani shingen duba ababen hawa na ‘yan sanda a kauyen Tilakaina da ke dab da fita daga Tilaberi kan hanyar zuwa Ayorou
Bayan musayar wuta ta wani dan lokaci ‘yan sandan sun yi nasarar murkushe wannan harin, wanda yayi sanadiyar mutuwar dan bindiga mutum daya
Sannan daga bangaren ‘yan sanda an samu rauni, yayin da sauran maharan suka juya inda suka fito
Wata majiya mai zaman kanta ta ce, an yi wannan nasara ne da jajircewar wata ‘yar sanda da ta labe a ofishin nasu lokacin da takwarorinta maza suka gudu
Amma har yanzu gwamnatin ba ta ce komai ba game da harin ba
Yankin Tilaberi mai makwabtaka da kasashen Mali da Burkina Faso, ya na cikin yankunan da ke karkashin dokar ta baci a Jamhuriyar Nijar sakamakon yawaitar kai hare-hare na ta’addanci a yankin
Saurari cikakken rahoton Sule Mumuni Barma:

A wani mataki na tunkarar zabuka masu zuwa cikin tsari, gwamnatin jamhuriyar Niger ta kaddamar da wani shiri na yi wa wadanda ba su da shaidar takardar haihuwa, da na kasa, da aure, da mutuwa takardun ba tare da sun biya ko kobo ba
Dubi ra’ayoyi
A wani mataki na tunkarar zabuka masu zuwa cikin tsari, gwamnatin jamhuriyar Niger ta kaddamar da wani shiri na yi wa wadanda ba su da shaidar takardar haihuwa, da na kasa, da aure, da mutuwa takardun ba tare da sun biya ko kobo ba
Masu unguwanni ne aka dorawa nauyin gudanar da wannan shirin, yanzu dai tsawon watanni takwas kenan da aka fara aikin, inda jama'a suka yi ta tururuwa su na zuwa
Sai dai kuma wasu na kokawa akan cewa tunda suka bada sunayen su ya zuwa yanzu basu ji komai ba, kamar an shuka dusa
Hakan ya kai su ga tuntubar masu unguwannin dake aikin amma sun shaida masu cewa basu da masaniya akan dalilin jinkirin
A nasa bangaren, gatan Shari'a ko Procureur na babbar kotun Damagaram, Sha’ibu Musa ya shaida ma muryar Amurka cewa ba wata matsala komai na tafiya daidai
Takardun suna gaban alkalin da zai sanya musu hannu
Sha’aibu Musa ya kuma ja hankalin jama'a kan muhimmancin takardun aure da na mutuwa da ya lura ba su da yawa a cikin jerin takardun da aka tattara
Ga karin bayani cikin sauti

Yau Alhamis kwamitin da aka dorawa alhakin nazari don zakulo shawarwarin gyaran fuskar kundin zaben jamhuriyar Nijer ya gabatar da rahotonsa a gaban taron majalisar CNDP da ya gudana a karkashin jagorancin firai ministan Nijer Brigi Rafini, sai dai ‘yan adawa ba su halarci taron ba
Dubi ra’ayoyi
Yau Alhamis kwamitin da aka dorawa alhakin nazari don zakulo shawarwarin gyaran fuskar kundin zaben jamhuriyar Nijer ya gabatar da rahotonsa a gaban taron majalisar CNDP da ya gudana a karkashin jagorancin firai ministan Nijer Brigi Rafini, sai dai ‘yan adawa ba su halarci taron ba
Ayoyin doka sama da 30 na kundin zaben kasar ta nijer ne kwamitin ya yi nazari akansu a tsawon makwanni 4 na wannan aiki dake hangen kawo karshen korafe korafen ‘yan adawa wadanda ke zargin bangaren rinjaye da cusa wasu miyagun matakai a can baya da nufin tafka magudi a zabukan da za a yi a shekarar 2020 da 2021
Sakataren kula da harkokin zabe a jam’iyyar PNDS mai mulki Boubakar Sabo, mamba ne a kwamitin kwaskware kundin zabe yace, don kasa ake yin zabe ba don wani ba kuma fatansu shine a yi zabe lami lafiya
Sai dai mambobin kwamitin sun kasa cimma matsaya akan wasu muhimman ayoyin doka, dalili kenan da bangarorin suka fara neman hanyoyin warware wannan kulli inji Hambali Dodo na kawancen jam’iyyu ‘yan ba ruwanmu
Jam’iyyun adawa na gamayyar FRDDR wadanda tun da farko suka fice daga kwamitin nazarin hanyoyin kwaskware kundin zabe sun kauracewa taron gabatar da rahoton shawarwarin da aka zo da su, a cewar wani kakakinsu Maman Sani Adamou
To amma masu mulki na ganin rashin halartar ‘yan adawa a wannan aiki ba zai katse masu hamzari ba
Bayan majalisar CNDP mai alhakin warware rigingimun siyasa ta nazarci sauye sauyen da kwamitin ya aiwatar, gwamnati za ta gabatar da wadannan kudirorin a gaban majalisar dokokin kasa domin ta tabbatar da su a matsayin dokokin zabe
Ga karin bayani cikin sauti

Hukumomi a jamhuriyar Nijer sun maida martani bayan da ma’aikatan masakar SOTEX suka koka a game da barazanar durkushewa da masana’antar ke fuskanta, lamarin da ake alakantawa da gazawar masu hannun jarin cikin gida bayan da takwarorinsu na kasar China suka janye nasu hannun jarin
Dubi ra’ayoyi
Hukumomi a jamhuriyar Nijer sun maida martani bayan da ma’aikatan masakar SOTEX suka koka a game da barazanar durkushewa da masana’antar ke fuskanta, lamarin da ake alakantawa da gazawar masu hannun jarin cikin gida bayan da takwarorinsu na kasar China suka janye nasu hannun jarin
Malam Lawali Sule, mai magana da yawun ma’aikatan masakar SOTEX a lokacin da suke wani zaman dirshan da nufin tayarda mahukunta daga barci don ganin sun hamzarta bullo da matakan warware matsalolin da suka dabaibaye wannan masana’antar, yace tsawon shekara uku kenan basu sami albashi ba
Da yake bayani a dangane da korafe korafen ma’aikatan, daraktan ofishin ministan ci gaban masana’antu Malan Mahaman Zaki ya tabbatar da cewa ma’aikatan basu sami albashi ba kuma akwai basussukan da ake bin kamfanin
A shekarar 2017 ne hukumomin Nijer suka mayarda harkokin masakar SOTEX a hannun wani dan kasuwar cikin gida domin maye gurbin ‘yan China da suka janye nasu hannun jarin matakin da ma’aikata ke yiwa kallon mafarin tabarbarewar harkoki, abinda ya sa ofishin ministan masana’antu yunkurin shiga tsakani
Tuni dai ‘yan rajin kare hakkin jama’a irinsu Almansour Mohamed na kungiyar CAAPAN suka fara kiran gwamnati akan maganar ceto wannan masana’antar
Dakatar da tsarin nan na sakin marar shigo da kayan aiki ba tare da biyan kudaden awo ba da ake kira exoneration na daga cikin abubuwan da suka tilastawa ‘yan China tsinke hulda da masakar ta SOTEX wacce ainahinta gwamnatin Nijer ta kafa a shekarar 1969 da nufin gogayyar kasuwancin atamfa da takwarorinta na waje, sai dai kawo yanzu da alama haka ta kasa cimma ruwa
Ga karin bayani cikin sauti

Hukumar yaki da cutar SIDA tare da gidauniyar uwar gidan shugaban kasar Niger Hajiya Aissata Isufu da ake kira Guri Vie Meilleur ko Kyakkyawar Rayuwa, sun kaddamar da gwajin cutar sida da cututtukan da ake kamuwa da su ta hanyar jima’i, akan daliban makarantar sakandare
Dubi ra’ayoyi
Hukumar yaki da cutar SIDA tare da gidauniyar uwar gidan shugaban kasar Niger Hajiya Aissata Isufu da ake kira Guri Vie Meilleur ko Kyakkyawar Rayuwa, sun kaddamar da gwajin cutar sida da cututtukan da ake kamuwa da su ta hanyar jima’i, akan daliban makarantar sakandare
A harabar makarantar share fagen Shiga jami'a wato Lyce Amadu Kuran Daga ne hukumar yaki da SIDA a karkashin jagorancin gidauniyar nan mai sunan Guri Vie Meilleur, ta uwar gidan shugaban kasar Niger Hajiya Aissata Isufu, suka kaddamar da gwajin cutar Sida da cututtukan da ake kamuwa da su ta hanyar jima'i ga dalibai
Anyi bikin kaddamarwar a karkashin jagorancin gwamnan jihar Damagaram, da wakilan matar shugaban kasa, da hukumomin kiwon lafiya, da hukumomin gargajiya da dai sauran su, inda Gwamnan jihar bayan yayi jawabi kan muhimmanci wannan gwajin, ya kaddamar da fara aikin
Tawagar ta garzaya makarantar Bashar Buzu inda likitoci suka fara gwajin akan dalibai maza da mata, wanda suka ce sun yi matukar farin ciki game da duba lafiyar su da hukumomi suka kudirta, yawancin su cikin doki ba tare da wani fargaba ba suka tsaya gaban likitoci don a dauki jinin su
A nasa bangaren, daraktan hukumar kiwon lafiya na jihar Damagaram, Abu Yahya ya ce a baya an watsar da matasa a wannan fanni, an zabi makarantu ne don samun saukin isa ga matasan ganin cewa nan ne matattararsu, kuma burin gwamnati shi ne kowanne matashi ya san matsayin shi a fannin kiwon lafiya musamman SIDA da sauran cututtuka, ta la'akari da su ne manyan gobe
Shi ma dai Tagji Musa na hukumar ilimin secondary na jihar Damagaram, ya gamsu da wannan shiri, musamman yadda yaran suka fito da bada goyon baya
Ya fadi cewa da ma a darussan da ake koya musu akwai bangaren dake koya irin wadannan abubuwan, haka ma masu wayar da kai da ake ce ma Paires Educateurs sun bi makarantu suna yiwa daliban bayani game da cutar SIDA da sauran cututtuka
Za a yi aikin gwajin har zuwa biyar ga watan Fabarairu
Ga labari cikin sauti

Dubi ra’ayoyi
Kasar Kamaru tace zata girke sojojinta a kan iyakar arewacin kasar da Najeriya da kuma iyakar yammacin kasar dake yankin masu amfani da harshen Ingilishi, biyo bayan wasu sababbin hare hare da Boko Haram suka kai a arewa da kuma yankin na ‘yan awaren kasar
Ma’aikatar sojin Kamaru ta kira sojoji su taru a hedkwata a babban birnin kasar Yaoundé kafin babban aikin da zasu yi
Babban hafsan ma’aikatar tsaro Lt
Gen
Rene Claud Meka yace a wannan shekarar ta 2019 Kamaru zata yi yaki domin hadin kan kasar da kuma tsare mutuncin iyakarta
Yace sun sake girke dakarunsu a duk wuraren da ake samun tarzoma
Yace ‘yan ta’addan Boko Haram dake Najeriya suna kuma sake daukar mayaka daga Kamaru suna kuma kai hari a iyakar arewacin kasar
Yace a hali da ake ciki kuma ‘yan aware masu fafutukar ballewa daga yankin masu amfani da harshen Ingilishi su kuma suna daukar mayaka domin tada hargitsi a Kamaru
Ma’aikatar sojin Kamaru tace Boko Haram tana sake gudanar da ayyukanta a kan iyakarta da Najeriya a arewacin kasar
Ta kuma bayyana cewa an kai hare hare sau biyar a kan iyakar da kuma tafkin Chadi a cikin wannan wata
Mayakan ‘yan awaren kuma sun kara kaimi a yankunan masu amfani da harshen Ingilishi da suka hada da arewa maso yamma da arewa maso gabashin kasar
Sojan kasar tace an kashe ‘yan tawayen 45 a makwannin ukun farkon wannan shekara
Su kuma ‘yan awaren sun ce sun eke kashe sojojin
Koda yake ba a iya bada takamammen adadi ba, amma mazauna kauyukan sun tabbatar da fadan ya kara ta’azzara a cikin wannan lokaci
Wata ‘yar shekaru 27 da haifuwa tace an kashe ‘ya’yanta guda uku a cikin wani gagarumin fada a garin Buea dake kudu maso yammacin kasar kana bata san inda mijinta yake ba
Tace wata motar daukar marasa lafiya ta ambulan mallakar wani asibitin cocin Katolika ce ta taimaka mata da wasu mata hudu ta arce dasu daga inda sojojin Kamaru da mayakan ‘yan awaren suka yi bata kashi
Ana zargin ‘yan awaren da suke fafutukar ballewa a yankin masu amfani da harshen Ingilishi ne ta zama kasa mai cin gashin kanta da satar mutane da kashe abokan gaba da kuma kokarin hana gwamnati gudanar da ayyuka a yankunan
Ministan tsaro Joseph Beti Assompo yace shugaba Paul Biya shi kuma ya bada umarni a jibge runduna a iyakar gabashin Kamaru
Yace fadan da ake gwabzawa a Jamhuriyar Tsakiyar Afrika yasa an samu karin miyagun ayyukan a wurin
Yace wannan shekarar 2019 ba zasu yi bacci ba
Yace zasu ci gaba da ayyuka a arewa mai nisa da yankunan arewa maso gabas da arewa maso yamma da kuma sabonta ayyuka na musamma a yankin Adamawa, inda kungiyoyin miyagu na wurin suka kware wurin garkuwa da mutane da kuma neman kudin fansa
Kasar Kamaru tace sama da mutane dubu daya da dari biyu aka kashe tun lokacin da rikicin ‘yan aware ya barke a shekarar 2016 kana wasu dubu dari biyu da hamsin suka rasa muhallansu
Saurari cikakken rahoton da Baba Yakubu Makeri Ya karanta



Gwamnatin Jamhuriyar Nijar ta bayyana komawar kasar cikin kungiyar kasashe masu arzikin ma'adanai ta duniya wato ITIE
Hukumonin kasar sun jaddada cewa kasar za ta yi matukar amfana da komawa kungiyar
Dubi ra’ayoyi
Gwamnatin Jamhuriyar Nijar ta bayyana komawar kasar cikin kungiyar kasashe masu arzikin ma'adanai ta duniya wato ITIE
Hukumonin kasar sun jaddada cewa kasar za ta yi matukar amfana da komawa kungiyar
A yau Litini aka yi bukin mayar da Jamhuriyar Nijar cikin kasashe mambobin kungiyar ma'adanai ta duniya ITIE, wacce a bara ta dakatar da Nijar, saboda zargin ta da rashi wallafa yadda take gudanar da harkokin ma’adanan ta
Lamarin da a wancan lokacin ya fusatar da gwamnatin kasar ta yanke shawarar tsinke hulda da wannan kungiyar, saboda rashin gamsuwa da hujjojin da ta bayar na dakatar da kasar
Framininstan Nijar Birgi Raffini, ya ba da sanarwar komawar kasarsa a cikin mambobin kungiyar ma'adanai ta duniya ITIE a gwamnatance, abin da ya kawo karshen tsamin dangantaka tsakanin bangarorin biyu
Ministan albakatun Man Fetur a Nijar Foumakoye Gado ya ce, su na neman masu hannu da shuni da su zo su saka jari a harkokin ma’adanan kasar, domin binciko irin ma’adanan da su ke dashi a kasar
Saurari cikakken rahoton Sule Mumuni Barma daga Yamai:

Dubi ra’ayoyi
Shugaban kasar Zimbabwe Emmerson Mnangagwa ya takaita ziyararsa ta kasa da kasa ya koma gida jiya Litinin, bayan kwanaki da aka yi ana zanga zangar adawa da gwamnati da ta hallaka akalla mutane 12
An fara zanga-zangar a makon da ya gabata bayan da Mnangagwa ya sanar da Karin farashin man fetur da kashi 150
Yayin da zanga-zangar ta yi tsamari, Mataimakin Shugaban kasar Constantino Chiwenga, tsohon kwamandan soji, ya kaddamar da wani mummunan farmaki wanda ya sa jami'an tsaro suka harbe masu zanga-zangar da kuma jawo mutane daga gidajensu ana dukan su, a cewar 'yan gwagwarmaya
A ranar Laraba da ta gabata, jami'an tsaro sun harbe mutane biyar kuma sun jikkata 25 a babban birnin kasar Harare, a cewar ‘yan Adawar
Dubi ra’ayoyi
Shugaban kasar Sudan Omar Al-Bashir, zai isa kasar Qatar, a wata ziyararsa ta farko zuwa wata kasar waje tun bayan gagarumar zanga zangar nuna wa gwamnatinsa adawa da aka yi
Kamfanin dillancin labaran kasar Qatar(QNA) ya bada rihoto cewa a gobe Laraba ne shugaba Bashir zai gana da sarkin Qatar Sheik Tamim bin Hamad Al Thani domin tattaunawa akan yadda za su bunkasa dangantaka tsakaninsu
Shugaba Bashir ya ki ya dau zanga zanagar da muhimmanci, ya dage cewa wasu ‘yan tsirarun mutanen kasashen waje da magoya bayansu ne suke ingiza wutar rikicin
Tun daga ran 19 ga watan Disamban shekarar da ta gabata ne Kasar Sudan ta soma fuskantar zanga zangar jama’a, bayan da gwamnati ta kara farashin brodi
Adawar da ake nuna wa gwamnatin ta na dada karuwa, har mutane da yawa ta neman sai a kawo karshen gwamnatin Shugaba Bashir da ta kwashe shekaru talatin kan karagar mulki
Dubi ra’ayoyi
Wasu mutane da ba a san ko su wanene bane sun kai hari a wani gari da a ke kira Rungumawar Jawo dake cikin karamar hukumar mulkin Illela ta jahar Sokoton tarayar Najeriya
Inda aka kai hari yana da nesar kilomita daya kacal ne da kan iyakar Nijer da Najeriya kuma kilomita kasa da goma zuwa hedkwatar gundumar Birnin Konni na Jamhuriyar Nijer
Maharan sun je neman wani attajiri ne mai suna Badamasi wanda Muryar Amurka ta tattuna dashi kuma ya bayyana muna yanda wannan lamarin ya faru
Wannan lamarin na zuwa ne a daidai lokacin da hukumomi suka maida hankali sosai a kan wannan iyakar bayan a wasu kwanakin da suka shude aka lura da wadansu jama'a da suka soma bayyana wasu dabi'u da hukumomi suka ce ba za su lamunta da su ba, har ma ta kai ga gudanar da taron gaggawa a kan a jahohinn Tahoua da Dosso daga Nijer da Sokoto daga Tarayar Najeriya
Wakilin Muryar Amurka a yankin ya nemi sani ko maharani sun yiwa mutane lahani yayin wannan harin a garin Rungumawar Jawo, Alhaji Badamasi da maharani suka je nema yace an taba lafiyar matarsa a cikin wannan harin
Mutanen da suka kubuta da kiar daga hannun wadanan miyagun sun ce, su gaya musu cewa za su koma a garin na Rungumawar Jao nan da dan kankanan lokaci
Ga rahoton da Harouna Mamane Bako ya aiko mana:


Wata kungiya mai alaka da al-Kaida ta yi ikirarin cewa, ita ta kai hari jiya Lahadi, kan wani sansanin sojojin kiyaye zaman lafiya na MDD da ke arewacin Mali
Dubi ra’ayoyi
Wata kungiya mai alaka da al-Kaida ta yi ikirarin cewa, ita ta kai hari jiya Lahadi, kan wani sansanin sojojin kiyaye zaman lafiya na MDD da ke arewacin Mali
Wata kungiya mai alaka da al-Kaida ta yi ikirarin cewa, ita ta kai hari jiya Lahadi, kan wani sansanin sojojin kiyaye zaman lafiya na MDD da ke arewacin Mali, ta kashe sojojn Chadi 10 baya ga 25 da ta ji wa rauni
Babban Sakataren Majalisar Dinkin Duniya Antonio Guterres ya yi Allah wadai da wanan harin, wanda ya ce ya na iya zama babban laifin yaki
Mai magana da yawun Gueterres ya ce Sakataren na mika ta'aziyyarsa ga gwamnatin Chadi da iyalan wadanda abin ya rutsa da su
Ya kuma yaba da dukufa da juriyar sojojin tabbatar da zaman lafiya, mata da maza, wadanda su ka sadaukar da rayukansu

Kungiyar Al-Qaida da ke yankin Maghreb na Afrika ce ta dauki alhakin wannan harin
Ta ce ta maida martini ne kan dawo da huldar diflomasiyya da Chadi ta yi da Isira'ila

Tun bayan da gwamnatin Jamhuriyar Nijar ta bada dama masu saka jari daga kasashen waje su zo su saka jari a kamfanin SONITEXTILE, wanda daga baya ya koma SOTEX, yanzu haka "yan kasar China sun janye kudadensu, lamarin da ya sa ma'aikatan kamfanin ba su samun albashi
Dubi ra’ayoyi
Tun bayan da gwamnatin Jamhuriyar Nijar ta bada dama masu saka jari daga kasashen waje su zo su saka jari a kamfanin SONITEXTILE, wanda daga baya ya koma SOTEX, yanzu haka "yan kasar China sun janye kudadensu, lamarin da ya sa ma'aikatan kamfanin ba su samun albashi
Yanzu haka ma’aikatan masakar atamfa da ake kira SOTEX a Jamhuriyar Nijar, su na kokawa game da mawuyacin halin da suka tsinci kansu sanadiyar tsayar da ayyukan kamfanin,har suka shafe watannin da dama ba tare da samun albashi ba
Ma’aikatan sun yi kira ga gwamnati da ta duba wannan lamari, tare da daukar matakin da ya dace
A yau Litinin, ma’aikatan sun gudanar da wani zaman dirshan a harabar kamfanin na SOTEX, wadannan ma’aikata sun fadawa manema labarai cewa, su na cikin damuwa akan barazanar da kamfanin yake fuskanta na durkushewa, bayan da ‘yan kasar China da su ke da hannun jari mai yawa a kamfanin su ka janye kudadensu
Kawo yanzu dai tunda ‘yan kasar China suka kwashe kudadensu komai ya tsaya cik a kamfanin na SOTEX, inda kusan shekaru biyu kenan injinan kamfanin ba su aiki
Ga wakilinmu Sule Mummuni Barma da cikakken rahoton daga Yamai:

Dubi ra’ayoyi
Wata kungiyar ‘yan ta’adda mai alaka da al-Qaida a jiya Lahadi ta dau alhakin kai hari a kan sansanin rundunar kwantar da tarzoma ta Majalisar Dinkin Duniya da aka kai a arewacin Mali a jiya Lahadi, harin da ya kashe sojojin zaman lafiya daga Chadi guda goma kana ya jikata wasu 25
Babban sakataren Majalisar Dinkin Duniya Antonio Guterres, ya yi Allah wadai da harin kuma ya kira harin da aikata laifin yaki
Mai Magana da yawun Guterres ya aike da ta’aziyarsa ga gwamnati da mutane kasar Chadi da kuma iyalan sojojin da harin ya rutsa dasu
Ya kuma yabawa sojojin maza da mata da suka yi tsayi daka a fagen daga, suka kuma sadaukar da rayuwarsu a cikin hatsari
Kungiyar al-Qaida na yankin Maghreb tana ci gaba da daukar alhakin harin
Ta kuma ce harin martani ne ga sabon kulla huldan diflomasiya da Chadi ta yi da Isra’ila

Yanzu haka bankin Musulunci na IDP ya dauki nauyin wasu muhimman ayyukan raya kasa a Jamhuriyar Nijar
Dubi ra’ayoyi
Yanzu haka bankin Musulunci na IDP ya dauki nauyin wasu muhimman ayyukan raya kasa a Jamhuriyar Nijar
Wata tawagar shuwagabanin bankin Musulunci na IDB mai cibiya a birnin Jiddah da ke kasar Saudi Arebiya, suna gudanar da ziyara a wasu kasashen Afirka Ta Yamma cikin su har da jamhuriyar Nijar
Mai magana da yawun bankin IDB Mohammed Jamil Yusha'u ya ce, makasudin wannan ziyara ta shugaban bankin IDB ko BID Bandar Al-Hajjar a yankin Afirka Ta Yamma da ake kira Transformers tour, domin kara karfafa huldar aiki a tsakanin bankin da gwamnatocin wadanan kasashe
Sannan ya kara da cewa, kasashen za su amfana da wani tsarin tallafin da ke mayar da hankali akan wasu muhimman ayyukan ci gaban al’umma
A karkashin yarjejeniyoyin da suka kulla da hukumomin jamhuriyar Nijar, Bankin na  Islamic Developement ya kaddamar da wasu ayyuka na musamman
Ga dai wakilinmu a Yamai Sule Mummuni Barma da cikakken rahoton:

Shan miyagun kwayoyi da jabun magunguna su na cikin matsalolin da ke damun gwamnati, abin da yanzu haka wata kungiya mai zaman kanta ta dauki alkawarin taimaka gwamnati domin magance wannan matsalar
Dubi ra’ayoyi
Shan miyagun kwayoyi da jabun magunguna su na cikin matsalolin da ke damun gwamnati, abin da yanzu haka wata kungiya mai zaman kanta ta dauki alkawarin taimaka gwamnati domin magance wannan matsalar
An kaddamar da wata kungiya ta sa kai da za ta taimaka wajen hana sha da kuma wayar da kan jama’a game da muggan kwayoyi a Najeriya
Tsohon shugaban kungiyar likitocin hada magunguna ta Najeriya, Dr
Ahmad Ibrahim Yakasai, wanda shi ne shugaban kungiya, ya ce makasudin kafa wannan kungiyar shi ne, wayar da kan jama’a musanman matasa akan illar shan miyagun kwayoyi
Har ilau yau kungiyar za ta dukufa wajen tabbatar da ganin an kawo karshen sayar da jabun magunguna a kasar
Kungiyar mai suna Safe Medicine Foundation zata taimaka wa gwamnatin tarayya, jihohi da kuma kananan hukumomi wajen tabbatar da aiki da dokokin inganta shan magunguna a kasa
Saurari cikakken rahotn Babangida Jibril:

Bayan da aka kai hari akan tawagar dan takarar gwamna jam'iyyar APC a jihar Taraba, an kafa dokar hana fita daga yamma zuwa safiya
Jami'an 'yan sanda sun kaddamar da bincike kan wannan harin
Dubi ra’ayoyi
Bayan da aka kai hari akan tawagar dan takarar gwamna jam'iyyar APC a jihar Taraba, an kafa dokar hana fita daga yamma zuwa safiya
Jami'an 'yan sanda sun kaddamar da bincike kan wannan harin
Yanzu haka an Kafa dokar hana fita, wacce za ta soma aiki daga karfe shida na maraice zuwa shida na safe a garin Wukari da kewaye
Hakan ya biyo bayan farma tawagar ‘yan jam’iyyar APC da wasu gungun ‘yan bangan siyasa suka yi a Wukari, inda dan takarar gwamna a karkashin jam’iyyar APC Sani Abubakar Danladi da jakadan Najeriya a kasar Trinidad da Tobago Ambassada Hassan Jika Ardo da wasu kusoshin jam’iyar suka tsallake rijiya da baya, yayin da aka raunata wasu da dama da kuma kona motoci
A wajen wani taron manema labarai a Jalingo, babban birnin jihar Taraba Jalingo, ‘yan tawagar da suka tsallake rijiya da bayan sun bukaci hukumomin tsaro da su gaggauta bincike kan wannan harin
Sai dai mai ba wa gwamnan Jihar Taraba shawara a kan harkokin siyasa Abubakar Bawa, ya musan ta zargin cewa da hannun gwamnatin jihar a harin da aka kaiwa tawagar ta APC
Saurari cikakken rahoton Ibrahim Abdul-Aziz:

Jamhuriyyar Demokradiyyar Congo ta yi watsi da kiran da Kungiyar Tarayyar Afirka (AU) ta yi cewa ta jinkirta bayyana sakamako na karshe, na zaben shugaban kasa da aka gudanar a watan jiya
Dubi ra’ayoyi
Jamhuriyyar Demokradiyyar Congo ta yi watsi da kiran da Kungiyar Tarayyar Afirka (AU) ta yi cewa ta jinkirta bayyana sakamako na karshe, na zaben shugaban kasa da aka gudanar a watan jiya
Jamhuriyyar Demokradiyyar Congo ta yi watsi da kiran da Kungiyar Tarayyar Afirka (AU) ta yi cewa ta jinkirta bayyana sakamako na karshe, na zaben Shugaban kasa da aka gudanar a watan jiya
Kasar ta Congo ta kuma jaddada 'yancin kotun kundin tsarin mulkin kasar wadda tuni ma ta fara sauraren karar da aka daukaka kan sakamakon zaben
Ana kyautata zaton cewa da safiyar yau Juma’a kotun ta kundin tsarin mulkin kasar za ta yanke hukunci kan bukatar da mutumin da ya zo na biyu, wato Martin Fayulu, ya gabatar ta a sake kidaya kuri'un saboda, a cewarsa, an tabka magudi
Kungiyar tarayyar Afrika ta AU ta fitar da wata sanarwa jiya alhamis, inda ta ke kiran gwamnatin Congo da ta tsayar da sanar da sakamakon zaben inda ta yi ikrarin cewa tana zargin akwai babbar matsala a zaben
A ranar Lahadin da ta gabata aka sanar da sakamakon cewa dan jam’iyar adawa Felix Tshisekedi, shi ya lashe zaben, amma Fayulu ya kai kara kotu yana mai cewa bai yarda da sakamakon zaben ba
Fayulu na zargin cewa shugaban kasar na yanzu Joseph kabila ya hada baki da abokin adawarsa wanda ya lashe zaben
A ci gaba da neman hanyoyin murkushe matsalar ta’addancin da ya addabi yankin Sahel hukumomi a jamhuriyar Nijer sun kafa wata sabuwar runduna ta musamman da ake kira GARSI mai kunshe da jami’an tsaron jandarma zalla wace za ta yi aiki kafa-da-kafada da wasu takwarorinta na nahiyar Turai
Dubi ra’ayoyi
A ci gaba da neman hanyoyin murkushe matsalar ta’addancin da ya addabi yankin Sahel hukumomi a jamhuriyar Nijer sun kafa wata sabuwar runduna ta musamman da ake kira GARSI mai kunshe da jami’an tsaron jandarma zalla wace za ta yi aiki kafa-da-kafada da wasu takwarorinta na nahiyar Turai
An gudanar da bikin kaddamar da rundunar GARSI ne a farfajiyar makarantar horarda jami’an tsaron jandarma dake unguwar Kwaratagi a Yamai, wace hukumomin tsaron Nijer suka kafa takanas da nufin karfafa matakan yaki da ta’addanci kamar yadda wani taron ministocin tsaro da na cikin gidan kasashen Sahel da ya gudana a shekarar 2016 a garin N’djamena ya shawarci gwamnatocin kasashen G5 SAHEL a kai
Da yake jawabi a yayinda yake jagorantar bikin kaddamar da ayyukan wannan sabuwar rundunar, Ministan tsaron kasar Nijer Kalla Moutar, ya bayyana cewa ana fuskantar kalubalen tsaro mafi girma a tarihin kasashen saboda haka dole ne su dage don ganin sun yi nasara a yakin da suka sa gaba
“Wannan ita ce hanya mafi a’ala da za ta bamu damar sakawa sojojinmu da suka kwanta dama a fagen daga kamar yadda muke da nauyin samarda tsaron da zai baiwa talaka damar gudanar da harkokinsa hankali kwance,” inji ministan
A cewar jagorar tawagar tarayyar Turai a Nijer Dr
Denissa Ionete, Miliyan 5
8 na euro kungiyar tarayyar Turai ta kebe domin wannan rundunar, kudaden da aka yi amfani da wani bangarensu don samarda kayan aiki na fiye da miliyan 3 na euro wadanda suka hada da motoci da babura da dai sauran kayayyakin amfanin mayakan
Gamsuwa da yanayin huldar dake tsakanin kasar Nijer da kungiyar tarayyar Turai da a daya bangaren yarda da jajircewar jami’an tsaron jandarma wajen yaki da masu aikata miyagun ayyuka ya sa wannan kungiya amincewa daukar dawainiyar wannan rundunar ta GARSI, wace a gwajin da aka yi a yayin bikin yayen dakarunta alamu ke nunin sun lakanci dubarun yaki irin na zamani
Ga karin bayani a cikin sauti

Wata takaddama da taso tsakanin ‘yan ruwa ruwa da jami'an douanes ko kwastam a garin Magaria, tayi sanadiyar rasuwar wani matashi dan acaba da ya dauko mai daga Nigeria
Dubi ra’ayoyi
Wata takaddama da taso tsakanin ‘yan ruwa ruwa da jami'an douanes ko kwastam a garin Magaria, tayi sanadiyar rasuwar wani matashi dan acaba da ya dauko mai daga Nigeria
Wata arangama da ta hada ‘yan acaba masu dauko man petur daga Najeriya, da jami'an douane ko kwastam tayi sanadiyar rasuwar wani matashi dan acaba a garin Magaria, abinda ya harzuka ‘yan uwan shi ‘yan acaba suka far ma runfar jami'an suka kona ta da wasu kayayyaki, a cewar Mamman Marji, daraktan wani gidan rediyo dake garin Magaria
Bayan haka, matasan suka iso garin Magaria inda suka fara kone-konen tayoyi, amma mataimakin shugaban gundumar Magaria Hasan Bubakar, da mai Martaba sarkin Magaria suka taresu, tare da ba su hakuri
Bayan an yiwa mamacin jana'iza mahukuntan sun zauna da matasan har da iyaye da ‘yan uwan yaron suka ba su hakuri, sun kuma ba su dama su zayyana dukan matsalolin dake ci musu tuwo a kwarya
Bayan sun saurare su, sun kuma yi alkawarin duba matsalolin tare da gano bakin zaren, duba da yadda wannan lamari yayi sanadiyar asarar rai
A nasu bangaren, matasan sun gamsu ainun da yadda hukumomin na Magaria suka tunkari lamarin, da yadda suka kwantar musu da hankali, har suka yi alkawarin cewa za a biwa matashin da ya rasa ransa hakki, abinda ya dadadawa matasan rai

Dubi ra’ayoyi
Wasu ‘yan bindiga da ba a san ko su wanene ba, sun harbe suka kashe wani dan jaridar Ghana da ya kware a buga labaran da suka shafi abin fallasa kuma ma’aikacin kamfanin jarida na Tiger Eye PI mai suna Ahmed Hussein Suala, a unguwar Madina dake birnin Accra
Suala yana cikin ‘yan jaridar nan da suka bankado wasu ayyukan cin hanci da rasahawa a hukumar kwallon kafa ta Ghana, lamarin da ya rutsa da shugaban hukumar Kwesi Nyantakyi
Ahmed Suala ya taka muhimmiyar rawa a cikin wannan binciken fallasa kuma hakan yasa ya yi bakin jini a wurin wasu da lamarin ya shafa
Wani dan majalisar dokoki mai wakiltan mazabar Assin North a jihar Tsakiyar Ghana, Kennedy Agyepong yana cikin wadanda suka nemi a kaiwa marigayin hari a duk inda aka same shi
Dan majalisar ya zargi Ahmed Suala da kamfanin Tiger Eye da shisshigi a cikin rayuwar mutane, lamarin da ya kai ga dan siyasar fitar da hoton Suala a kan telbijin, wanda ‘yan jaridar suka ce makaminsu ne hukokinsu da suka rufewa a duk inda suke
Kisar Ahmed Hussein Suala ya janyo suka da zargi a kan dan siyasar saboda bayyana huskar dan jaridar
Mutane da dama ne suke zargin Kenney Agyepong cewa yana da masaniya a kan kisar, saboda alkawarin da ya dauka a baya a kan telbijin cewa zai biya duk wanda zai samu Ahmed Hussein Suala ya ci zarafinsa
Kuma tuni ‘yan sanda sun gayyaci dan majalisar don yi masa tambayoyi
Shugaban kasar Ghana Nana Addo Dankwa Akufo Addo ya jajantawa iyalan marigayin kuma da kakkausar murya ya yi tir da wannan danyen aikin kuma ya kira ma’aikatar ‘yan sandan Ghana ta gaggauta kamo wadanda suka yi wannan aika-aikar
Ita ma kungiyar ‘yan jarida ta kasar Ghana ta bakin shugabanta Affail Mooney, ta yi Allah wadai da wannan kisar ta kuma kwatanta kisar da babban bala’I ga aikin jarida a Ghana
Anas Aremeyaw Anas shugaban kamfanin Tiger Eye PI da marigayin ke aiki karkashinsa, ya lashi takobi cewa wannan kisar da zata sa su yi shuru ba, zasu ci gaba da aiki
‘Yan jarida a Ghana sun bayyana kaduwarsu ga wannan danyen aiki da ba a saba gani a cikin kasar kana sun yi kira ga hukumomi su tashi tsaye su kare ‘yan jarida
Haka zalika ‘yan Ghana sun yi amfani da shafukan sada zumunta wurin bayyana alhininsu ga wannan kisar
Ga ra’ayoyin wasu ‘yan jarida a Ghana da wakilinmu Ridwan Muktar Abbas ya tattaro mana:

A jamhuriyar Niger wani sabon cece kuce ya kunno  kai a tsakanin bangarorin siyasa bayan da wasu bayanai da aka wallafa a shafukan sada zumunta suka bayyana alamun aiwatar da gyaran fuska akan tsarin jaddawalin zabukan shekarar 2020 da 2021
Dubi ra’ayoyi
A jamhuriyar Niger wani sabon cece kuce ya kunno  kai a tsakanin bangarorin siyasa bayan da wasu bayanai da aka wallafa a shafukan sada zumunta suka bayyana alamun aiwatar da gyaran fuska akan tsarin jaddawalin zabukan shekarar 2020 da 2021
Tsarin jaddawalin da hukumar ta CENI ta bayar a taron manema labaran da ta kira a watan Nuwambar shekarar 2018 ya yi nuni da cewa a ranar 12 ga watan Mayu na shekarar 2020 za a gudanar da zaben kananan hukumomi yayinda za a yi zagayen farko na zaben shugaban kasa hade da na ’yan majalisa a ranar 27 ga watan Disamba na shekarar 2020, sannan a kada kuri’ar zagaye na biyu na zaben shugaban kasa a ranar 21 ga watan Fabarairun shekarar 2021
To sai dai wasu bayanan dake yawo a shafukan sada zumunta na nuni da cewa an sami canjin jaddawalin saboda haka zaben kananan hukumomi zai gudana a ranar 12 ga watan Janairun shekara mai zuwa sannan zaben shugaban kasa zagaye na farko a ranar 27 ga watan Disambar badi yayinda na ‘yan majalisa zai gudana a ranar 16 ga watan Janairun 2021, lamarin da tuni ya fara shan suka daga ‘yan adawa
Dan majalisar dokokin kasa a karkashin inuwar jam’iyyar Moden Lumana Hon Soumana Sanda na cewa akwai lauje cikin nadi, yace ba cikin sulhu aka yi kundin zabenba
‘Yan jaridar cikin gida da na kafafen kasa da kasa sun shafe sama da awa daya a ofishin hukumar zabe domin jin matsayinta akan wannan batu, sai dai aka sanar da su cewa su jira shugaban hukumar zai kira taron manema labarai ranar 22 ga watan nan na Janairu, sai dai sakatare mai kula da harkokin zabe a jam’iyyar PNDS mai mulki Boubakar Sabo yayi masu bayani
‘Yan adawa dake kallon hukumar ta CENI a matsayin haramtacciya sun lashi takobin murkushe dukkan wani yunkurin murda harkokin zabe injisu
Wannan kace-nacen akan maganar zabe na faruwa ne a wani lokacin da hukumar CENI ta shayo gangarar ayyukan rijistar sunayen mutanen dake bukatar takardar haihuwa da makamanciyarta a matsayin wani matakin share fagen hada kundin rajista irin na zamani Fichier Biometrique, yayinda wasu ‘yan Nijer ke ganin zai yi wuya a kammala wannan aiki kafin ranar soma zabe
Ga karin bayani cikin sauti dag Sulei Mumuni Barma

Dubi ra’ayoyi
Duk da yake kotun shari'ar manyan laifuka ta kasa da kasa ta wanke tsohon Shugaban Ivory Coast Laurent Gbagbo daga zargin aikata laifin cin zarafin bil'adana, da sauran rina a kaba saboda masu gabatar da kara sun ce za su daukaka kara
Masu gabatar da kara a kotun manyan laifuka ta kasa da kasa, sun ce za su daukaka kara saboda wanke tsohon Shugaban Ivory Coast Laurent Gbagbo da aka yi daga laifin cin zarafin bil’adama, game da munanan tashe-tashen hankulan da su ka biyo bayan faduwarsa zaben shugaban kasa a 2010
Kwamitin alkalai uku ya bayar da umurnin a saki Gbagbo da hadiminsa kuma tsohon Ministan Matasa na kasar Charles Ble Goude ba tare da bata lokaci ba, to amma an jinkirta aiwatar da umurnin zuwa yau Laraba saboda a bai wa masu gabatar da kara cikakken lokacin daukaka kara
A martaninsu ga kotun, masu gabatar da karar sun bukaci da alkalan su gindaya tsauraran sharudda game da sakin na Gbagbo da Goude, su na masu nuni da yiwuwar su gudu idan su ka ga an yi nasara a daukaka karar
Dubi ra’ayoyi
Shugaban majalisar ministocin Italiya ya gudanar da ziyarar aiki ta wuni guda a jiya talata a jamhuriyar Nijer inda suka tantauna akan wadansu mahiman batutuwa
A jawabinsu na hadin guiwa ga manema labarai, yayin ziyarar ta farko tun bayan da kasashen biyu suka bude sabon babin huldar diflomasiya, Shugaban gwamnatin Italiya Giuseppe Conte da mai masaukin baki Mahamdou Issouhou na Nijer, sun bayyana ci gaban da ake samu a yunkurin kasashen biyu na yaki da ta’addanci da yaki da kwararar bakin haure, da safarar makamai, da kuma miyagun kwayoyi
A nashi bayanin, Shugaban kasar Nijar ya bayyana gamsuwa da gudunmuwar Italiya wajen samun nasarorin wannan yaki ya kuma ce, muddin ana son cimma gurin da aka sa gaba akan maganar yaki da kwararar bakin haure zuwa Turai, dole ne a taimakawa Afirka fita daga kangin talauci, ya kuma zama wajibi kasashen yammaci su daina daukar nafiyar a matsayin wani rumbun dibar ma’adanan karkashin kasa
Shugaban gwamnatin ta Italiya ya ci alwashin ci gaba da tallafawa Jamhuriyar Nijar wacce ya ce tana da matukar mahimmanci wajen tabbatar da tsaro a kasashen yankin Sahel da yankunan arewaci da gabashin Afirka har ma da nafiyar Turai kanta
A karshen wannan ziyara, Shugaban gwamnatin Italiya Giuseppe Conte, ya ziyarci ofishin hukumar Majalisar Dinkin Duniya mai kula da ‘yan ci rani IOM kafin daga bisani ya je ofishin hukumar UNHCR mai kula da ‘yan gudun hijira domin jinjinawa kokarin da jami’ai a wadanan fannoni suke yi
Saurari cikakken rahoton Souley Moumouni Barma

Dubi ra’ayoyi
Da sanyin safiyan Litini aka soma wani atisayin rusa daruruwan gine gine dake kurkusa da layin dogon Accra zuwa Tema domin kare layin dogon daga hadura
An soma atisayin ne daga titin da ake kira Graphic Road, ya ratsa Kwame Nkrumah Circle zuwa Avenue da Tesano, zuwa Harbour city tema
A lokacin da Sashen Hausa ya ziyarci wurin ya tarar mazauna wuraren suna ta kokarin tattara inasu-inasu yayin da ake rurrusa matsugunan nasu
Wadansu da wakilin Muryar Amurka ya yi hira da su, sun bayyana cewa ba a sanar da su kakfin fara wannan aikin ba, yayinda wadansu kuma suka yi kira ga gwamnati ta samar masu da sabon matsuguni
Daya daga cikin wadanda aka yi hira da shi ya bayyana cewa, ya kama daki a wannan wurin ne sabili da yana da saukin kudi idan aka kwatanta da sauran wurare
A nasu bangaren hukumomin kanfanin jiragen kasar sun bayyana cewa, sun ba mazauna wadannan wurare isasshen lokaci su tashi daga unguwannin, amma suka yi watsi da gargadin

Saurari cikakken rahoton Ridwan Muktar Abbas



Alkalai a kotun manyan laifuka ta duniya da ake kira ICC a takaice, sun wanke tsohon shugaban Ivory Coast, Laurent Gbagbo
Dubi ra’ayoyi
Alkalai a kotun manyan laifuka ta duniya da ake kira ICC a takaice, sun wanke tsohon shugaban Ivory Coast, Laurent Gbagbo
Wasu alkalai a kotun manyan laifuka ta duniya da ake kira ICC a takaice, sun wanke tsohon shugaban Ivory Coast Laurent Gbagbo daga laifukan yakin da ake zargin shi da su
Ana zargin Gbagbo da haddasa mummunan tashin hankalin da ya faru bayan zaben shekarar 2010 da ya yi sanadiyar saukarsa daga karagar mulki
Masu goyon bayan Gbagbo sun yi ta sowa a yau Talata a lokacin da alkali Cuno Tarfusser ya sanar da hukuncin akan tsohon shugaban mai shekaru 73 da haihuwa da kuma Charles Goude, babban hadiminsa kuma tsohon ministan matasan kasar
Tarfusser ya ce yawancin alkalan sun bayyana cewa masu gabatar da kara sun kasa iya gabatar da kwararan hujjoji akan wadanda suke zargi
Fiye da mutane 3,000 aka kashe a kazamin tashin hankalin da ya barke a karshen shekarar 2010 da kuma farkon shekarar 2011, a lokacin da Gbagbo ya ki ya amince da cewa Alassane Outtara ne ya lashe zaben

Dubi ra’ayoyi
Gwamnatin kasar Kamaru tace ‘yan tawaye a jamhuriyar Afrika ta tsakiya dake makwabta sun saki ‘yan kasar Kamaru guda hudu ranar Lahadi da suka yi garkuwa da su bara
Mutanen hudu suna daga cikin ‘yan kasar Kamaru dari uku da ake zargin ‘yan tawayen da sacewa cikin shekaru biyu da suka shige, da kuma dubban shanu,
Al’ummomin kasar Kamaru dake kan iyaka suna kira ga gwamnatin kasar ta bada izini ga kungiyoyin sa kai su dauki makamai su kare kansu su kuma yaki ‘yan tawayen
Binciken da kungiyar raya al’adu da ci gaban al’umma Mbororo ta gudanar wadda galibin membobinta makiyaya ne, na nuni da cewa, an sace ko kuma kashe a kalla shanu dubu takwas, aka kuma yi garkuwa da sama da mutane dari uku, yayinda kungiyar dake dauke da makamai ta janyo asarar kimanin dala miliyan hudu cikin shekaru biyu da suka gabata

Dubi ra’ayoyi
Shugaban kasar jamhuriyar Nijar Mahamadu Isufu, ya kaddamar da fara aikin shinfida kwalta, daga Damagaram zuwa Tanut mai tsawon kilomita 138
Hanyar ta hada kasashen kudu da sahara tun daga Nijeriya har zuwa Algeria
A lokacin da ya kaddamar shugaban kasa ya ce hanyar na da muhimmanci idan aka yi la'akari da yadda za ta habaka huldar kasuwanci tsakanin kasashen, inda ya ci gaba da cewa tuni an fara aikin hanyar Arlit zuwa Algeria, Mahamadu Isufu ya ce hakan zai maido ma Damagaram matsayin ta na tarihi, wato cibiyar cinikayya
Haka ma babban al'amari ne ga Damagarawa musamman matasa, za su samu aikin yi, kuma wani ci gaba ne ga tattalin arziki, ya kuma ci gaba da cewa wannan aiki Tarayyar Turai ce ta tallafa wa Nijar
Dakta Denise Elena Iyonete, wakiliyar Tarayyar Turai ta ce wannan aiki na da muhimmancin gaske ga jamhuriyar Nijar, domin zai saukaka al'amarin kasuwanci da hulda tsakanin al’umomin kasashe shida, na adadin ‘yan Afirka dubu dari hudu, haka kuma dama ce ta yin musayar kayayakin kasuwanci ta hanyar cinikayya a nahiyar Afirka
Domin karin bayani saurari rahotan Tamar Abari

Duk da hadarorin da bakin haure ke fadawa ciki, har yanzu su na cigaba da daukar kasadar kama hanyar zuwa Turai ta barauniyar hanya - wani sa'in ma tare da yara kanana
Kai, wani sa'in ma, akan tura yara kanana Turai ba tare da wani mai kula da su ba
Duk da hadarorin da bakin haure ke fadawa ciki, har yanzu su na cigaba da daukar kasadar kama hanyar zuwa Turai ta barauniyar hanya - wani sa'in ma tare da yara kanana
Kai, wani sa'in ma, akan tura yara kanana Turai ba tare da wani mai kula da su ba
Har yanzu an kasa sanin adadin yara kanana bakin haure da ke cikin kasar Spain, ba tare da iyayensu ba – kuma hakan na dada zama matsala
Tun watanni uku da su ka gabata, jami’an Spain su ka yi kiyasin cewa akwai yara kanana wadanda babu wani babba tare da su wajen 10,000 a cikin kasar – kuma kashe 70% daga kasar Morocco su ka fito
To amma an kuma gano cewa a shekarar 2018 kawai ma yara kanana bakin haure sama da 11,000 ne su ka kwararo cikin kasar, a cewar kungiyoyin jinkai
“Aikin rajistar bakin haure yara wadanda babu wani baligi tare da su baya gudana da kyau,” a cewar wata kungiya mai zaman kanta mai suna Fundacion Raices, wadda ke kare hakkin bakin haure yara
Ta ce rashin sanin adadin yaran ba daidai ba ne ko kadan, kuma ya na da nasaba da rashin gaskiya a batun kare yara a kasar
Jam’iyyar ‘yan ra’ayin rikau a Spain karkashin jagorancin Pablo Casado, na dada tsananta kyamar da ta ke nuna ma baki wajen kalamanta, al’amarin da ya sa Firaministan Spain Pedro Sanchez ya zarge ta da ruruta siyasa tsoratarwa

Kwararrun likitoci a Jamhuriyar Nijar sun yi kira da Gwamnati da ta tashi tsaye domin magance irin matsalolin da su ke addabar su
Dubi ra’ayoyi
Kwararrun likitoci a Jamhuriyar Nijar sun yi kira da Gwamnati da ta tashi tsaye domin magance irin matsalolin da su ke addabar su
Kungiyar kwararun likitoci a Jamhuriyar Nijar, ta bukaci hukumomin kasar su gaggauta daukan matakai don magance wasu matsalolin da su ka addabi magoya bayanta, a lokacin da su ke gudanar da aiki, ciki kuwa har da barazana da rayuwar da jami’an kiwon lafiya ke fuskanta a wasu yankunan kasar
Matsalar tsaron da ake fama da ita a yankunan Diffa da Tilaberi na daga cikin batutuwan da kungiyar Symphamed ta bayyana damuwa akansu, a cikin wata sanarwar da ta fitar bisa la’akari da yadda lamarin ke haddasawa likitoci cikas a lokacin da su ke gudanar da aikinsu
Dr Habou Abdourhaman, shine sakataren tsare tsare na wannan kungiyar ya ce, an hana yawo da motoci da daddare, saboda an kafa dokar ta baci, inda likitocin basa iya fita da daddare domin zuwa gurin aiki, da kuma irin barazanar da su ke fuskanta daga gurin bata gari
Saurari cikakken rahoton Sule Mumuni Barma :



Rundunar hukumar Kwastam ta daya mai kula da jihohin Legas da Ogun ta kama wasu kayayyaki da aka hana shigo da su cikin kasar, wanda ya sa kasar ta kara samun kudaden shiga sosai
Dubi ra’ayoyi
Rundunar hukumar Kwastam ta daya mai kula da jihohin Legas da Ogun ta kama wasu kayayyaki da aka hana shigo da su cikin kasar, wanda ya sa kasar ta kara samun kudaden shiga sosai
A kokarin da hukumar kwastam ta Najeriya ke yi na kara samun kudaden shiga ga gwamnatin Najeriya, sabanin dogaro da man fetur da gwamnatin kasar ke yi, Rundunar kwastam ta daya mai kula da jihohin Legas da Ogun ta tara kudaden shiga a watanni hudu da suka gabata na Naira biliyan 5 da miliyan 1
Kwanturolan rundunar hukumar Kwastam ta daya, Alhaji Muhammed Ali ya fada wa manema labarai a jihar Legas cewa, kudin an same su ne daga haramtattun kayayyakin da gwamnatin kasar ta hana shigowa da su cikin kasar, kayayyakin sun hada da manyan motoci na alfarma guda 34, buhuhunan shinkafa kusan dubu 40, sai kaji ‘yan kasar waje na kankara da man girki, da kunshin tabar wiwi 3,792 da kuma katan katan na kwayoyin tramol 710
Kwanturola Muhammed ya kara da cewa hukumar ba za ta gaji ba wajen kama haramtattun kaya ko kayan da aka yi kauron biya masu haraji, kama daga tashoshin jiragen ruwa zuwa kan iyakokin Najeriya da sauran kasashen makwabta
Saurari cikakken rahoton Babangida Jibril:

Ana kara samun cigaba da zaman lafiya a wasu kauyukan birnin Tilaberi a Jamhuriyar Nijar
Dubi ra’ayoyi
Ana kara samun cigaba da zaman lafiya a wasu kauyukan birnin Tilaberi a Jamhuriyar Nijar
Hukumomi a jamhuriyar Nijar tare da hadin gwiwar kungiyoyi masu zaman kansu, sun kaddamar da shirin wayarda kan jama’ar karkarar Tilaberi, dangane da dalilan kafa dokar ta baci a garuruwan dake fama da matsalar ta’addanci
Lura da yadda wasu daga cikin mazaunan gundumar Torodi, Say, da Makalondi ke korafi a game da dokar ta bacin da aka kafa masu a karshen shekarar da ta gabata, ya sa hukumomi da kungiyoyi masu zaman kansu soma tuntubar rukunonin al’ummar wannan yanki, da nufin samun hadin kansu don samun nasarar wannan mataki mai nasaba da yakin da jamhuriyar Nijar ta kaddamar
‘Yan ta’adda a bakin iyakokin Nijar da kasashen Mali, Burkina Faso, sun tada hankalin jama'a, a cewar shugaban kungiyar Transparency International reshen Torodi, Habibou Oumarou
Bayanai sun yi nuni da cewar an fara samun fahimta a sakamakon irin wadanan taron na musayar ra'ayi a tsakanin mahukunta da talakkawa
A karshen watan Nuwambar shekarar 2018 ne, gwamnatin Nijar ta bada sanarwar kafa dokar ta baci a gundumomin Say da Torodi dake yankin Tilaberi, bayan la’akari da yawaitar hare haren ta’addancin dake sanadiyar asarar rayukan fararen hula har da jami’an tsaro
Matakin da wasu mazauna wannan karkara ke guna-guni akansa, saboda a cewarsu barazana ce ga harakokin yau da kullun, ganin irin koma bayan tattalin arzikin da ake kara samu a wasu garuruwa makwafta, biyo bayan kafa dokar ta baci inji su
Ga rahoton wakilin sashen Hausa na Muryar Amurka a Yamai, Sule Mumuni Barma

Dubi ra’ayoyi
Dan takarar shugaban kasa a Jamhuriyar dimokradiyyar Congo da ya zo na biyu a zaben da aka yi ranar 30 ga watan Disambar da ya gabata ya yi watsi da sakamakon zaben da aka fidda a hukumance, wanda ya nuna Felix Tshisekedi ne ya lashe zaben, yana mai kiran sakamakon shirme
A yau Alhamis hukumar zaben kasar ta CENI, ta sanar da cewa Tshisekedi ya lashe zaben da kashi 38 cikin 100 na kuri’un da aka kada, abin da ya ba wakilan da ke sa ido akan zaben mamaki bayan da ra’ayoyin jama’a kafin zabe suka nuna cewa dan takarar jam’iyyar adawa Martin Fayulu shi ne zai ci zaben
Fayulu, wanda ya sami kashi 34 cikin 100 na kuri’un, ya zargi hukumar zaben da yin magudi, ya kuma yi kira ga cocin Katolika ta kasar da ta fidda sakamakon da ta tattara
Jami’an diflomasiyya da dama sun fadawa kafafen yada labarai cewa kuri’un da tawagar wakilan Cocin suka kidaya sun nuna cewa Fayulu ne ya lashe zaben
Shi ma ministan harkokin wajen Faransa Jean Yves Le Drian na da shakku akan sakamakon zaben, ya fadawa gidan talabijin din CNews a yau Alhamis cewa sakamakon zaben da aka fidda a hukumance bai yi daidai da ainihin adadin da aka kirga ba
Wani Rahoto ya jaddada cewar ana samun karuwar ayyukan cin hanci da rashawa a kasar Nijar
Dubi ra’ayoyi
Wani Rahoto ya jaddada cewar ana samun karuwar ayyukan cin hanci da rashawa a kasar Nijar
Wata cibiyar nazari da bincike a kasashen Afrika da ake kira Afro Barometre, ta fitar da wani rahoton binciken da ta gudanar a jamhuriyar Nijar, bayan wani zagayen yankunan kasar da yaba jami’an cibiyar damar hada ra’ayoyin jama’a akan batun cin hanci da rashawa
Kimanin mutane 1,200 da suka hada da mata 600 maza 600 ne cibiyar nazari da bincike ta Afro ta tuntuba, a yayin binciken da ta gudanar a yankuna 8 na jamhuriyar Nijar, a matsayin wani ma’aunin tantance mizanin cin hanci a wannan kasar
Kashi 60 daga cikin 100 na ‘yan Nijar na ganin cin hanci yayi katutu a galibin fannoni na ofisoshin hukumomi, sai dai jami’an jandarma da ‘yan sanda ne ke kan gaba wajen aikata wata haramtaciyar dabi’ar a cewar wannan rahoto
Sai dai ra’yoyin jama’a sun ban-banta akan wannan al’amarin, a cewar Malan Soumaila, akwai kamshin gaskiya a tare da wannan rahoto na Afro
Kawo yanzu ba wani martani daga wajen hukumomi akan wannan rahoton, amma a watannin baya ofisoshin ministan cikin gida da na shari’a, sun shirya wani taro wanda ya hada jami’an tsaro da masu kare hakkin jama’a, don nazarin hanyoyin magance matsalar cin hanci akan hanyoyin zirga zirga
Da zummar samo hanyoyin ci gaba da daukan matakan kawo karshen karbar na goro daga hannun talakawa, dabi’ar da ake ganin a halin yanzu ta shafi kowane fanni na harakokin yau da kullun a kasar ta Nijar
Ga rahoton wakilin Muryar Amurka daga birnin Yamai Sile Mumumi Barma

Dubi ra’ayoyi
Gwamnatin kasar Gabon ta kwace ikon Libreville, babban birnin kasar, bayan wani yunkurin juyin mulki da bai yi nasara ba, a cewar jami’an a jiya litinin
Wani mai magana da yawun gwamnatin ya ce an kama jagoran yinkurin juyin mulkin Lutanal Kelly Ondo Obiang, wanda kuma ya ayyana kansa a zaman shugaban abinda su ka kira, Kungiyar Yan kishin Kasa da Kare Jami’an Tsaron Gabon
Obiang ya kasance na karshen da aka kama cikin gungun manyan sojoji biyar da aka kama a jiya Litinin
Sojojin gwamnati sun kashe wasu sojoji biyu masu nasaba da yinkurin juyin mulkin
Mai magana da yawun gwamanatin Gabon Guy-Bertrand Mapangou, yace an shawo kan al’amarin zuwa yammacin jiya Litinin, kuma gwamanati ta sake kwace gidajen rediyon gwamnati da kuma wata babbar hanya mai hada wasu muhimman wurare a Libreville, babban birnin kasar, wanda dama wurare biyu ne kadai masu yunkurin juyin mulkin su ka kama
Dubi ra’ayoyi
Yayin da Shugaba Ali Bongo na Gabon ke jinya a kasar Moroko (Morocco) sanadiyyar bugun zuciya, sojojin kasar sun yi yinkurin yi masa juyin mulki amma ba su yi nasara ba
Wani mai magana da yawun gwamnatin Gabon ya ce an damke dukkannin manyan hafsoshin sojan da su ka yi yinkurin juyin mulki da safiyau yau din nan Litini, inbanda guda
"An kama hudu ana kuma neman dayan," a cewar mai magana da yawun gwamnatin Gabon Guy-Bertrand Mapangou
Jami'an soji sun kwace Gidan Rediyo Na Kasa mallakin Gwamnatin Gabon, a yau dinnan Litini a Libreville babban birnin kasar
Sojojin sun bayyana niyyarsu ta kafa abin da su ka kira majalisar sake farfado da kasa
Laftana Kelly Ondo Obiang ya bayyana ta gidan rediyo, cewa jawabin da Shugaba Ali Bongo ya yi ta gidan rediyo kwanan nan, a ta bakinsa, "ya dada kawo shakku kan ko shin Shugaban zai iya cigaba da gudanar da ayyukansa yadda ya kamata
"
Shugaba Ali dai na kasar Morocco, inda ya ke cigaba da murmurewa daga bugun zuciya

Ana samu bayanai mabanbanta dan gane da adadin mutanen da suka rasa rayukan su, sakamakon zanga-zangar kira da shugaba Omar Al-bashir ya sauka daga mulki, gwamnati ta ce mutane 19 amma kungiyar Amnesty International ta ce adadin ya kai mutane 37
Dubi ra’ayoyi
Ana samu bayanai mabanbanta dan gane da adadin mutanen da suka rasa rayukan su, sakamakon zanga-zangar kira da shugaba Omar Al-bashir ya sauka daga mulki, gwamnati ta ce mutane 19 amma kungiyar Amnesty International ta ce adadin ya kai mutane 37
‘Yan sanda sun yi amfani da barkonon tsohuwa a kan masu zanga-zanga a babban birnin kasar Sudan a jiya Lahadi, yayin da zanga-zangar kira shugaba Omar al-Bashir ya sauka daga mulki take shiga mako na uku
Masu zanga-zangar sun taru a birnin Khartoum a jiya Lahadi, suna sauraren kungiyar kwararrun ma’aikata ta Sudan, kungiyar da ta hada da likitoci da malamai da injiniyoyi da suka ayyana yajin aiki da zanga-zanga tun a cikin watan da ya gabata
‘Yan sandan sun mai da martani a kan masu zanga-zangar ne da barkonon tsohuwa domin su tarwatsasu
Wasu hotunan bidiyo da aka dora a kan yanar gizo sun nuna masu fafutukar kin jinin gwamnati suna nunawa mutane hanya suna arcewa a kan manyan hanyoyin domin kaucewa hayakin mai sa hawaye
Gwamnatin Sudan tace, mutane 19 ne aka kashe, ciki har da jami’an tsaro guda biyu, tun lokacin da aka fara zanga-zangar a birnin Atbara dake arewa maso gabashin kasar a ranar 19 ga watan Disamba
Ita kuwa kungiyar kare hakkin bil adama ta Amnesty International ta ce mutane 37 aka kashe a cikin masu zanga-zangar

Yan gudun hijira daga garin Baga sun koka da irin halin da suke ciki, tun lokacin da suka tsere daga garuruwan su zuwa Manguno da babban birnin jihar Borno, Maiduguri
saboda yadda 'yan Boko Haram su ke kona gine-ginan gwamnati dana manyan mutane a garin
Dubi ra’ayoyi
Yan gudun hijira daga garin Baga sun koka da irin halin da suke ciki, tun lokacin da suka tsere daga garuruwan su zuwa Manguno da babban birnin jihar Borno, Maiduguri
saboda yadda 'yan Boko Haram su ke kona gine-ginan gwamnati dana manyan mutane a garin
Hukumar samar da Agajin Gaggawa ta Jihar Borno wato SEMA ta ce akwai a kalla mutane sama da dubu goma da suka tsere daga garuruwansu, sakamakon rikicin mayakan Boko Haram, zuwa garuruwan Manguno da babban birni jihar Maiduguri da kuma wasu kauyukan da suke kusa don neman samun mafaka
Shugabar Hukumar samar da Agajin Gaggawa ta jihar Borno Hajiya Ya Bawa Kolo ta shedawa Sashen Hausa cewa, sun samar da kayayyakin abinci ga wadannan mutane da rikicin Boko Haram ya daidaita, wanda ta ce yanzu haka sun shigo da tirololin abinci da kayayyakin masarufi har guda talatin, don tallafawa wannan mutane da suka gujewa wannan rikici
Kolo ta kara da cewa, yanzu haka suna kokarin samarwa da ‘yan gudun hijirar gurun da zasu zauna, wanda mafi yawansu sun fitone daga garuruwan Baga kuros da Doron Baga dake karamar hukumar Kukawa, sune rikicin y araba da gidajensu
Wasu da suka gujewa rikicin sun fadawa Sashen Hausa cewa, mayakan Boko Haram ne suka sa suka fice daga garuruwansu, inda suka shafe kwana biyu suna tafiya a kafa daga garin Baga zuwa Manguno, babu abinci sai dai ruwa kawai suke sha har suka isa garin Manguno
Sun yi kira da gwamnatin data sama musu gurin kwana da bandaki, saboda yanzu a waje suke kwana ga sanyi ga iska yana damun su
Sannan sun ce yanzu haka babu soja ko daya a garin na Baga
Amma Daraktan hulda da jama’a na rundunar sojan Najeriya Birgediya Sani Usman Kuka Sheka, ya karyata wannan batu cewa, ‘yan Boko Haram ne suke rike da garin na Baga
Saurari cikakken rahoton Haruna Dauda Biu

Sojoji dauke da manyan makamai sun rufe ofishin yanki da Hedkwatar kanfanin Jaridar Daily Trust a Biranen Maiduguri da Abuja, kan labarin kwace garin Baga da Jaridar ta ce mayakan Boko Haram sun yi
Dubi ra’ayoyi
Sojoji dauke da manyan makamai sun rufe ofishin yanki da Hedkwatar kanfanin Jaridar Daily Trust a Biranen Maiduguri da Abuja, kan labarin kwace garin Baga da Jaridar ta ce mayakan Boko Haram sun yi
Mataimakin babban Editan Jaridar Daily Trust, Mallam Mahmoud Jega, ya shaidawa Sashen Hausa cewa, sojojin sun isa wurin suna neman wani dan jaridar kamfanin mai suna Hamza Idriss, amma basu sameshi ba, sai suka umarci duk ma'aikatan dake bakin aiki su bar wurin ba tare da bata lokaci ba, Su ka garkame kamfanin bayan sun kashe baki daya na"urorin kamfanin
Mahmud ya ce, can ma a ofishin kamfanin dake Arewa maso gabashin Najeriya sojojin sun je suna neman Hamza Idriss, amma da basu sameshi ba suka cafke wasu ‘yan jaridun kamfanin guda biyu
Mataimakin babban editan yakara da cewa, hakan baya rasa nasaba da labarin da Jaridar ta buga cewa, mayakan Boko Haram sun fatattaki sojojin daga garin Baga, sannan ta kara buga labarin cewa sojojin na tattaruwa domin sake kwato garin na baga
Tuni dai kungiyar ‘yan jaridun Najeriya ta yi Allah wadai da wannan mataki na sojojin tana mai bayyana cewa barazana ne ga dimokradiyya
Amma mai magana da fadar shugaban Najeriya Mallam Garba Shehu, ya fitar da wata sanarwa wadda ta umarci sojojin dasu janye daga kamfanin jaridar ta Daily trust
Saurari cikakken rahoton Hassan Maina Kaina

Yayin da Kubdawan kasar Masar ke harmar harkokin ibadarsu daga gobe Litini, wani bam ya tashi yayin da ake kokarin kwance shi daura da wata majami'ar Kubdawan ya hallaka wani dan sanda, baya ga wadanda ya raunata
Yayin da Kubdawan kasar Masar ke harmar harkokin ibadarsu daga gobe Litini, wani bam ya tashi yayin da ake kokarin kwance shi daura da wata majami'ar Kubdawan ya hallaka wani dan sanda, baya ga wadanda ya raunata
Jami'ai a Masar sun ce wani dansanda ya mutu yayin da ya ke kokarin kwance wani bam, wanda aka dana daura da wata majami'a da ke bayan garin Alkhahira, babban birnin kasar
Hukumomi sun ce wasu 'yansandan kuma a kalla biyu sun samu raunuka a wannan fashewa ta jiya Asabar
Kafar labarai ta Reuters ta ce an bankado bam din ne cikin wata jakar da aka ajiye a kan rufin gini
Wannan na faruwa a daidai lokacin da Kubdawa Kirista na Masar ke shirin Kirsimetinsu a gobe Litini
Nan take dai babu wanda ya dau alhakin wannan al'amarin
To sai dai kungiyar ISIS ta sha ikirarin kai hare-hare kan Kiristan kasar ta Masar
Yayin da a baya aka ga kamar wannan karon Janhuriyar Dimokaradiyyar Kongo za ta yi zaben Shugaban kasa cikin lumana, sai kuma gashi alamomin baya-bayan nan na nuna cewa kasar na iya fadawa cikin dambarwar siyasa
Yayin da a baya aka ga kamar wannan karon Janhuriyar Dimokaradiyyar Kongo za ta yi zaben Shugaban kasa cikin lumana, sai kuma gashi alamomin baya-bayan nan na nuna cewa kasar na iya fadawa cikin dambarwar siyasa
Jami'ai a Janhuriyar Dimokaradiyyar Kongo (Congo) sun ce za a jinkirta bayyana sakamakon zaben Shugaban kasa har sai wani lokaci cikin satin nan
Hukumar zaben kasar ta na wata ganawa yau dinnan Lahadi kan batun jinkirta bayyana sakamakon zaben
Shugaban Hukumar Zaben Kongo (CENI) Corneille Nangaa ya ce, "Ba abu mai yiwuwa ba ne a bayyana sakamakon a yau dinnan Lahadi
Mu na samun cigaba, to amma ba mu kammala komai ba tukunna
"
Nangaa ya ce Hukumar zaben ta tattara kashi 47% na akwatuna daga runfunan zabe a fadin kasar, wadda ba ta da kyawawan hanyoyin sufuri

Yayin da Jam’iyyar adawa ta CDS RAHAMA ke shagulugulan cika shekaru 27 da kafuwarta shuwagabanin jam’iyar sun kudiri aniyar mayar da ita a matsayinta na fil azal
Dubi ra’ayoyi
Yayin da Jam’iyyar adawa ta CDS RAHAMA ke shagulugulan cika shekaru 27 da kafuwarta shuwagabanin jam’iyar sun kudiri aniyar mayar da ita a matsayinta na fil azal
A janhuriyar Nijar, yayin da a jiya Asabar jam’iyar CDS RAHAMA ke shagulugulan cika shekaru 27 da kafuwarta, shuwagabaninta sun kudiri aniyar mayar da ita a matsayinta na fil azal don ganin ta yi gogayyar neman mulkin kasa da manyan jam’iyyun kasar a zabukan 2021
Cikin yanayin rarabuwar kawuna magoya bayan CDS RAHAMA suka gudanar da shagulgulan cikar wannan jam’iya shekaru 27 da kafuwa, sakamakon rikicin dake ci gaba da kara ta’azzara tsakanin wasu shuwagabaninta akan maganar cancantar shugabanci
Bangaren Me Madouguo Boubacar, a wata sanarwar da ya fitar, ya nuna damuwa a game da halin tagayyar da wannan jam’iya ta tsinci kanta, ciki kamar yadda mataimakin shugaban jam’iyyar, Dr
Seidou Oumarou ya bayyana
Bangaren Abdou Labo, wanda ya shirya nasa bukin na daban, ya alakanta koma bayan jam’iyar ta CDS RAHAMA, da abinda ya kira rashin hakurin wasu abokan tafiya
kusoshin CDS na sassan kasa sun sha alwashin samarda hanyoyin warware rigingimun dake dabaibaye wannan jam’iya
To amma a nasu bangaren matan RAHAMA irinsu MME Warkou Rakia Maidaji na ganin dole ne magabatan jam’iya su canza hali
Tuni matasa suka bullo da wata dabarar tayar da takwarorinsu daga barci inji Ila Moussa shugaban matasan CDS RAHAMA yankin Dosso

Ga wakilin Muryar Amurka a Yamai, Sule Barma, da cikakken rahoton:

Dubi ra’ayoyi
Jami’an hukumar zabe a Jamhuriyar Demokaradiyar Congo sun fada a jiya Asabar cewa zasu jinkirta fitar da sakamakon zaben shugaban kasa da suka yi niyar fitarwa a yau Lahadi har izuwa sabon mako
Shugaban hukumar zaben kasar Corneille Nangaa yace bai zai yiwu a fitar da sakamakon zaben a yau Lahadi
Yace aiki na tafiya, sai dai har yanzu basu kammala harhada sakamakon ba
Nangaa yace hukumarsa ta samu kashi 47 ciki dari na kuru’un daga runfunan zabe a fadin makekiyar kasar dake a tsakiyar Afrika, wacce take kuma fama da hanyoyi marasa kyau
Ya kuma ce tsarin harhada sakamakon zaben irin na da, yana cikin abubuwar dake haddasa jinkirin aikin
Hukumar tayi niyar amfani da hanyar yanar gizo ta tattara sakamakon zabe daga sassan kasar
Sai dai hukumar ta dakatar da yin hakan bayan ‘yan adawa sun yi korafin cewa hakan zai bada damar tafka magudi
Nangaa bai bada takamaiman ranar da za a kammala tattara ko fitar da sakamakon zaben ba
Hukumar ‘yan sandan da ke yaki da fataucin miyagun kwayoyi ta cafke wasu mutane lokacin da suke kokarin shiga kasar jamhuriyyar Niger da wasu dinbin kwayoyi
Dubi ra’ayoyi
Hukumar ‘yan sandan da ke yaki da fataucin miyagun kwayoyi ta cafke wasu mutane lokacin da suke kokarin shiga kasar jamhuriyyar Niger da wasu dinbin kwayoyi
A jamhuriyar Nijer hukumar ‘yan sandan da ke yaki da fataucin miyagun kwayoyi, ta cafke wasu mutane lokacin da suke kokarin shiga kasar ta kan iyakarta da jamhuriyar Benin, dauke da dinbin muggan kwayoyin wadanda suke kokarin isar da su kasar Algeria
Mutane uku ne hukumar ‘yan sanda ta gabatar wa manema labarai, wadanda tace jami’an tsaro sun kama a tashar bincike ta garin Gaya dake kan iyakar kasashen Nijer da Benin, dauke da kwayoyi kimanin miliyan 2,900,000 wadanda suka boye a akwatunan matafiya akan hanyarsu ta zuwa kasar Aljeriya, inda su ke saran batar da su a kasuwannin wannan kasa mai makwabtaka da kasashen Mali da Libya da ke matsayin matattarar ‘yan bindiga
Mataimakin alkali mai shigar da kara da sunan gwamnati sibstitut du procureur Garba Mahaman Kabiru ya ziyarci ofishin hukumar OCRTIS, inda aka shanya wadanan miyagun kwayoyi domin jinjina wa jami’an tsaro sakamakon wannan cafka
Ya yi kira ga gwamnatin Nijer ta dauki dukkan matakan da zasu bada damar cigaban yaki da masu sha da fataucin myagun kwayoyi, haramtacciyar sana’ar da bayanai ke nunin tana kokarin samun gindin zama a ‘yan shekarun nan a wannan kasa
Ga wakilin Muryar Amurka a Yamai, Sule Barma, da cikakken Rohoton

Dubi ra’ayoyi
Babban sakataren Majalisar Dinkin Duniya (MDD) ya fada a jiya Juma’a cewa ya yi matukar bakin ciki da shawarar korar babban jami’in Majaisar Nicholas Haysom daga kasar Somalia wanda gwamnati tarayyar kasar ta dauka, amma kuma yace zai tura wani a madadinsa
Babban sakataren MDD yace ya tabbatar da Mr
Haysom nada kwarewa kuma mutum ne mai daraja wanda ya yi aikin hukuma a matsayin kasa da kasa, wanda kuma ya taka rawar gani a shugabanci a wurare da dama da ma helkwatan MDD, inji mai magana da yawun Antonio Guterres a jiya Juma’a
Sai dai babban sakataren yace har yanzu zai ci gaba da bada himma a kan bukatun mutanen Somalia a cikin ayyuakan da Majalisar keyi a Somalia
Gwmnatin Somalia ta ayyana babban wakilin MDD Haysom a matsayin wanda bata kaunarsa a cikin kasar tun ranar farkon wata Janiru kuma ta umarce shi da bar kasar bayan watanni hudu kacal da ya fara aiki a matsayin wakilin babban sakataren MDD na musamma kuma ya shugabanci ofishin Majalisar a wannan kasa
Gwamnatin ta nuna fushinta a kan wata wasika da Haysom ya aikewa hukumomin kasar inda ya tado da batun tsohon shugaban kungiyar al-Shabab Mukhtar Robow wanda ya shiga siyasa kuma ya bayyna aniyarsa ta shiga takarar zabe da za a gudanar a yankin kudu maso yammacin kasar
Amurka tayi gargadin cewa za ta ladabtar da duk wanda ya nemi ya yi zagon kasa a zaben shugaban kasar Jamhuriyyar Demokaradiyyar Kongo
Dubi ra’ayoyi
Amurka tayi gargadin cewa za ta ladabtar da duk wanda ya nemi ya yi zagon kasa a zaben shugaban kasar Jamhuriyyar Demokaradiyyar Kongo
Amurka na kiran Jamhuriyar Demokaradiyyar Kongo, da ta bayyana abun da Amurkar ta kira, “Sahihin sakamakon zabe” tare da gargadin cewa za ta ladabtar da duk wanda ya nemi ya yi zagon kasa ga dimokaradiyyar Kongo
“Wadanda ke kokarin haddasa yamutsi, da barazana ga tsaro ko kwanciyar hankalin Kongo, ko kuma anfana da rashin gaskiya, za a hana masu shiga Amurka; kuma Amurka za ta hana masu duk wani taimakon kudi,” a cewar mai magana da yawun Ma’aikatar Cikin Gida Robert Palladino a jiya Alhamis a wani gargadi
Shugaban hukumar zabe Corneille Nangaa, ya shaida ma manema labarai a birnin Kinshasa cewa, mai yiwuwa a jinkirta fitar da sakamakon zaben Shugaban kasa na ranar 30 ga watan Disamba, saboda tafiyar hawainiya da aikin kidaya kuri’un ke yi
Nangaa ya ce an tattara kimanin kashi 20% na kuri’un da aka kada a runfunan zabe a fadin kasar ta yankin tsakiyar Afrika, wadda ba ta da hanyoyi sufuri masu kyau
Ya kuma ce tsarin tattara sakamakon zabe da kuma kidayawa da hannu na kawo cikas da tafiyar hawainiya ga aikin
Dubi ra’ayoyi
A jamhuriyar Nijar dakarun tsaron kasar sun yi nasarar hallaka daruruwan mayakan Boko Haram, a yayin wani farmakin sama da na kasa da suka kai daga ranar 28 ga watan Disambar da ta gabata, kawo zuwa jiya 2 ga watan Janairu a tsibirin tafkin Chadi da gabar Kogin Komadugu
Yayin da sanarwar tace ba wani sojan kasar da ya samu ko da rauni abinda ya matukar faranta ran ‘yan kasar
Sanarwar wace aka bayar a daren jiya a kafar Talabijin mallakar Gwamnatin Nijar na cewa dakarun tsaron kasar sun fatattaki ‘yan kungiyar Boko Haram a tsibiran tafkin Chadi da gabar kogin Komadougou, a yayin wani gagagrumin farmakin da suka kaddamar a ranar 28 ga watan Disamba
Dakarun sojin Nijar, sun sama damar hallaka 'yan kungiyar ta Boko Haram sama da 200, sai sojin kasa suka samu damar hallaka karin 'yan ta'addan 87, a cewar sanarwa wace ta kara da cewa askarawan na Nijar sun lalata kwale- kwale 9, sannan sun karbe motoci 3 da wasu tarin rokoki da bindigogi, hade da dubban harsasai da wasu magungunan da ake jerawa a sahun miyagun kwayoyi
Hada gwiwa tsakanin Najeriya da makwaftanta a wannan yaki dake kokarin gagarar kundila, wani abu ne da ya zama dole ga gwamnatocin kasashen yankin tafkin Chadi su dauki kwararan matakai, muddin ana son murkushe Boko Haram a dan takadirin lokaci inji masana
Ga rahoton Sule Mumuni Barma daga jamhuriyyar Nijar

Dubi ra’ayoyi
Kwamandan dakarun Somalia, Farah Mohammed Turba, ya fadawa sashen Somalia na Muryar Amurka cewa, mutanen da aka kashe sun kwashe tsawon watanni biyar a fursuna, suna kuma daga cikin wani gungun mutane da suka kware wajen kisa
Jami’ai a Somaliya da masu fafatukar kare hakkin bil Adama, sun ce sojojin kasar sun kashe wasu mayakan Al-Shabab shida ba tare da an gurfanar da su a gaban kuliya ba
Kwamandan dakarun Somalia, Farah Mohammed Turba, ya fadawa sashen Somalia na Muryar Amurka cewa, mutanen da aka kashe sun kwashe tsawon watanni biyar a fursuna, suna kuma daga cikin wani gungun mutane da suka kware wajen kisa
Ya kara da cewa, an kama daya daga cikin mutanen da hanu dumudumu yana kashe wani sojan kasar, kuma cafke shi da aka yi ne ya kai ga kama sauran mutane biyar, sannan daga karshe aka kashe su
A ranar Lahadi aka harbe mayakan na Al Shabab a garin Bardhere, mai tazarar kilomita 300 daga Mogadishu babban birnin kasar
‘Yan uwan wadanda aka kashe, da suka tuntubi Muryar Amurka, sun nuna korafinsu kan yadda aka kashe masu ‘yan uwa ba tare da yi masu shari’a ba
Amma kwamandan dakarun kasar, ya ce su sun bi umurni ne da Ministan tsaron kasar ya ba su

Ana kirga kuri'a a zaben kasa na Jamhuriyyar Demokaradiyyar Kongo
Bayan ga jinkirin da aka samu an kuma fuskanci rashin tsari a runfunan zabe
Dubi ra’ayoyi
Ana kirga kuri'a a zaben kasa na Jamhuriyyar Demokaradiyyar Kongo
Bayan ga jinkirin da aka samu an kuma fuskanci rashin tsari a runfunan zabe
Ana kan kirga kuri'u a zaben shugaban kasa na Janhuriyar Demokaradiyyar Kongo, wanda aka gudanar ranar Lahadi bayan wani jinkiri, zaben da ka iya zama karon farko da kasar za ta samu sauyin gwamnati cikin lumana, bayan kimanin shekaru 60 da samun 'yanci
An fuskanci rashin tsari a runfunan zabe da dama, ciki har da bacewar rajistar masu zabe da kuma lalacewar na'urorin zaben wanda ya sa aka kai har dare ana gudanar da zaben, don haka ala tilas jami'an zaben su ka yi ta amfani da tocila wajen gudanar da zaben
Wata tawagar masu sa ido kan zaben, wadda Cocin Katolika ta kafa ta ce ta samu rahotannin 544 na lalacewar na'urorin zabe
A ranar lahadi an samu Tashe tashen hankula, wanda yayi sandiyan mutuwar mutane 4 a kudu maso gabashin Kivu, ciki harda dan sanda da wani ma’aikacin zaben, wandanda aka zarga da yin magudin zabe


Kungiyar Ahmadiyya wacce ta samo asali daga kasar Pakistan, yanzu haka ta samu karbuwa a fadin Jamhuriyar Nijar, inda tayi taron ta na shekara da ake kira Jalsa Salana da aka bude shi jiya a birnin Konni
Dubi ra’ayoyi
Kungiyar Ahmadiyya wacce ta samo asali daga kasar Pakistan, yanzu haka ta samu karbuwa a fadin Jamhuriyar Nijar, inda tayi taron ta na shekara da ake kira Jalsa Salana da aka bude shi jiya a birnin Konni
Mutane da dama daga Jihohi takwas a Jamhuriyar Nijar sun halarci taron shekara shekara na Kungiyar Ahmadiyya wacce ke da asali daga kasar Pakistan a karkashin jagorancin gwamnan jahar Tahoua Malam Musa Abdurahamane wanda ya wakilci bangaran gwamnatin kasar
Wannan kungiya ta Ahmadiya ta shigo cikin Jamhuriyar Nijar a shekara 2000, inda ta fara gina masallatai, rijiyoyi, fanfuna burtsatsai, makarantu da kuma cibyoyin kungiyar a cikin birane da kauyuka
Taken taron wannan shekara na kasa shine “Neman Ilimi na addini dana zamani wajibi ne ga dukkan musulmi
Gwamnatin Jamhuriyar Nijar ta dau matakan tsaro a wurin taron, inda aka saka jami’an ‘yan sanda na musamman wasu masu kayan sarki da kuma wasu cikn farin kaya domin tabbatar da tsaro a gurin, saboda irin abubuwan marasa dadin ji da suke faruwa a guraran taro irin wannan a kasashen ketare
Saurari cikakken rahoton Haruna Mamane Bako:

Rundunar Sojan saman Najeriya ta kaddamar da tashin jiragenta a filin jirgin saman Sultan Abubakar don tunkarar 'yan bindiga a yankunan jihohin Sokoto da Kebbi, inda ta kara karfin sansaninta na runduna ta 119 dake Jihar Sokoto
Dubi ra’ayoyi
Rundunar Sojan saman Najeriya ta kaddamar da tashin jiragenta a filin jirgin saman Sultan Abubakar don tunkarar 'yan bindiga a yankunan jihohin Sokoto da Kebbi, inda ta kara karfin sansaninta na runduna ta 119 dake Jihar Sokoto
Babban Hafsan sojojin saman Najeriya Air Marshall Sadique Abubakar, ya tare a jihar Zamfara, inda yake sa ido a kan farmakin da sojojin sama ke kaiwa ‘yan bindiga da barayin shanu dake kashe mutane kusan kullum a Jihar
A ‘yan kwanakin nan ne ‘yan bindigar suka zafafa kai hare hare a garuruwa da kauyuka a jihar Zamfara, inda suka saka daruruwan mutane suka tsere daga gidajan su, al'amarin da ya sa sojojin saman Najeriya suka dauki alkawarin kawar dasu
Babban Hafsan sojojin saman ya ce daga lokacin da suka fara kai farmakin zuwa yanzu ya gamsu da irin nasarar da ake samu wajan murkushe ‘yan bindigar da kuma barayin shanu a jihar ta Zamfara da kuma jihohi makwabta
Kakakin rundunar mayakan saman ta Najeriya, Air Commodore Ibikunle Daramola, ya ce sun sami bayannan sirri na wani babban sansanin ‘yan bindiga a Tsamari dake karamar hukumar Birnin Magaji, wanda nan take aka tura jiragen yaki samfurin Alpha Jet, inda suka rugurguza sansanin nasu tare da karkashe baki dayan ‘yan bindigar dake wurin wadanda ke dauke da manyan makamai
Saurari cikakken rahoton Hassan Maina Kaina:


Bayan jinkiri na wani lokci, an fara zaben Shugaban kasa a Kongo (Congo) cikin halin zaman dardar da rashin tabbas
Bayan jinkiri na wani lokci, an fara zaben Shugaban kasa a Kongo (Congo) cikin halin zaman dardar da rashin tabbas
Zaben Shugaban kasa da na Majalisar Dokokin Tarayyar kasar Kongo, wanda ya fuskanci jinkiri sosai, a karshe dai an fara shi yau dinnan Lahadi, to amma masu lura da al'amura na ganin zaben zai gamu da rudu da kuma tashin hankali a wurare da dama
Kasar mai arzikin ma'adanai, wadda girmanta ya kai sulusi biyu na fadin yammacin Turai, amma ba ta da wadatattun hanyoyi da sauran madafun rayuwa, ba ta taba samun sabuwar gwamnati cikin lumana ba, tun bayan da ta zama 'yantacciyar kasa shekaru 60 da su ka gabata
Rahotannin farko na yau Lahadi sun nuna cewa an makara na tsawon sa'o'i da dama kafin aka bude wasu runfunan zaben
Dadaddiyar mai nazarin al'amuran Kongo, Stephanie Wolters ta Cibiyar Nazarin Al'amuran Tsaro, ta ce ita ba ta ma damu da irin sakamakon da za a samu ba, kamar yadda ta damu da irin hadarin da masu kada kuri'a wajen miliyan 40 za su shiga a yau dinnan Lahadi

Yayin da yaki da ta'addanci ke dada zama da sarkakkiya, rundunar gamayyar G5 mai yaki da Boko Haram da sauran kungiyoyin mayaka a yankin Sahel na Afirka, ta fara kokawa da rashin kayan aiki
Yayin da yaki da ta'addanci ke dada zama da sarkakkiya, rundunar gamayyar G5 mai yaki da Boko Haram da sauran kungiyoyin mayaka a yankin Sahel na Afirka, ta fara kokawa da rashin kayan aiki
Rundunar Gamayyar G5, wadda hadaka ce ta sojoji daga kasashe biyar na yankin Sahel, wadda aka kafa ta don yakar 'yan bindiga irin su Boko Haram da al-Ka'ida, ta fara fama da rashin kudi da kuma rashin hadin kai tsakanin kasashen da su ka kafa ta, al'amarin da wasu jami'ai da kwararru ke fargabar ka iya gurgunta yakin da ta ke yi da ta'addanci
"Abin da ya fi kawo damuwa game da makomar rundunar G5 ta Sahel, shi ne rashin wadataccen kudi da goyon baya daga manyan kasashen yankin," a cewar Seth Jones shugaban sashin nazarin barazanar da ke addabar kasashe, a cibiyar nazarin dabarun bullo ma al'amura da kuma kasa da kasa (CSIS, a takaice), wadda ke sa ido kan abubuwan da ke gudana a yankin, a hirarsa da Muryar Amurka
"Babu wata daga cikin kasashe biyar na G5 da ke da wadataccen kudi ko kwarewa - kai ko da ma da hadin kan wata - da za ta iya abin da ya dace wajen gurgunta kungiyoyin ta'addanci a yankin," a cewar Jones

Dubi ra’ayoyi
Misra ta fada a jiya Asabar cewa jami’an tsaronta sun kashe wasu ‘yan bindiga guda arba’in a wani samame da suka kai a mabuyarsu a yankunan Sinai da kuma Greater Cairo
Samamen da jami'an tsaron suka kai ya bayan kai wani harin bam da ya auna motar bos ta ‘yan yawon bude ido a babban birnin kasar da ya kashe wasu ‘yan kasar Vietnam guda uku masu yawon bude ido da jagorarsu dan kasar Misra
A wata sanarwar da ma’aikatar harkokin cikin gida dake kula da ‘yan sandan Misra ta fitar a jiya Asabar na cewa an kashe ‘yan bindigar guda goma yayin jami’an tsaro suka kai mamaya a mabuyarsu a el-Arish dake gabar teku a yakin arewacin Sinai mai fama da tashin hankali da kuma ayyukan ‘yan ta’addan Islama
Mai’aikatar harkokin cikin gidan ta fitar da wasu hotuna da dama dake nuna gawarwakin ‘yan bindigan da aka kashe su a cikin samamen, da bindigoginsu a kusa da gawarwakin da jinni ya lullube
Akwai yiwuwar wannan harin zai sa hukumomi su karfafa matakan tsaro a gine-ginen da masu yawon bude ido ke yawan zuwa, kamar otal-otal da gidajen ajiye kayan tarihi da wuraren shakatawa da ake kaikomo a lokacin hutun bukin sabuwar shekara
A wani al'amari mai kama da martani, bayan da aka kai harin bam wanda ya kashe mutane hudu da su ka hada da 'yan kasar Vietnam uku da wani dan Masar, kasar Masar ta kai samame har sau uku a lokaci guda, inda ta karkashe 'yan bindiga 40
A wani al'amari mai kama da martani, bayan da aka kai harin bam wanda ya kashe mutane hudu da su ka hada da 'yan kasar Vietnam uku da wani dan Masar, kasar Masar ta kai samame har sau uku a lokaci guda, inda ta karkashe 'yan bindiga 40
Hukumomin Masar sun ce jami'an tsaron kasar sun hallaka wasu da ake zargin 'yan bindiga ne su 40 a wasu samame uku da aka kai a lokaci guda jiya Asabar a Giza da kuma arewacin Sinai
Wannan na zuwa ne kwana guda bayan da wasu 'yan yawon bude ido 'yan kasar Vietnam su uku da kuma wani dan kasar Masar mai masu jagora su ka mutu bayan da bam ya bararraka motar bus dinsu daura da Giza
Wasu 'yan Vietnam din wajen 11 da ke cikin motar da direbansu dan kasar ta Masar sun samu raunuka sanadiyyar tashin wannan bam din da aka dana a gefen hanya
Ministan Harkokin Cikin Gidan Masar dai bai fayyace ko 'yan bindigar da aka kashe jiya Asabar din na da alaka da harin da aka kai ma motar ta bus
An sako wasu limaman addinin kirista da akayi garkuwa dasu tun a makon da ya gabata
Dubi ra’ayoyi
An sako wasu limaman addinin kirista da akayi garkuwa dasu tun a makon da ya gabata
‘Yan sanda a jihar Anambara sun ce masu garkuwa da mutane sun sako wadannan limaman darikar Katolika, guda biyu da aka yi garkuwa dasu a ranar 24 ga wannan watan na Disamba
Malam Haruna Muhammad, kakakin rundunar ‘yan sandan jihar ne ya shaidawa Muryar Amurka hakan a wannan hirar: Inda yace suna kokarin ganin sun kama wadanda sukayi garkuwa da mutanen, ya kuma tabbatar da cewar suna binciken mabuyar miyagun mutanen
Babbar gundumar darikar Katolika ta Onitsha ta shida irin halin jin dadi da suka samu kansu a ciki, game da sako wadannan limaman da ke hidima a karkashinta
Reverend Fada Pius Uche Ukor, shine daraktan yada labaran babbar gundumar ya shaida hakan
Ya ce, “Wannan ya kara farin cikin a rayuwarsu a wannan lokaci na bukukuwa, da shagalin dake tattare da wannan lokacin
Saboda haka, da farin ciki zamu shiga sabuwar shekara muna godewa Allah domin wannan alfarmar, da kuma cewa sun dawo lami lafiya
”


Dubi ra’ayoyi
Jami’an tsaron Sudan sun yi amfani da barkonon tsohuwa a kan masu zanga-zanga a birnin Khartoum a rana na cikon goma da aka fara zanga-zanga a kan tsadar rayuwa wanda yanzu kuma ake kira ga sauyin gwamnati
‘Yan sandan sun zubawa daruruwar masu bauta da suka fara zanga-zanga bayan sun gama sallar Juma’a a wajen babban birnin kasar barkonon tsohuwa domin tarwatsa su
Wadanda suka shedi al’amarin sun ce masu zanga-zangar sun taru a birane da dama a fadin kasar, ciki har da Omdurman da Port Sudan da Atbara da kuma Madani
Hotonuna a kan shafukan sada zumunta sun nuna hayaki mai yana ya turnuke wasu unguwannin a cikin Khartoum inda masu zanga-zangar suka kona tayoyi
Babbar jami’iyar adawa ta Sudanese Congress Party ta fada a jiya Juma’a cewa jami’an tsaro suna kama madugunta Omar el-Digeir, a cewar kamfanin dillancin labaran Faransa
Duk da yawan mutuwa a kogin Bahar Rum da bakin hauren Afirka masu aniyar zuwa Turai ke yi wannan bai hana wasu 'yan Afirka cigaba da daukar kasadar ratsa kogin Bahar Rum don isa kasashen jar fata ba
Na baya-bayan nan su ne wasu kimanin 310 da aka ceto a Bahar Rum
Duk da yawan mutuwa a kogin Bahar Rum da bakin hauren Afirka masu aniyar zuwa Turai ke yi wannan bai hana wasu 'yan Afirka cigaba da daukar kasadar ratsa kogin Bahar Rum don isa kasashen jar fata ba
Na baya-bayan nan su ne wasu kimanin 310 da aka ceto a Bahar Rum
Wani jirgin ruwa dauke da bakin haure, wadanda akasari 'yan Afirka ne, ya samu isa bakin gabar Spain a yau dinnan Jumma'a, bayan da kasashen Turai da dama su ka hana shi shiga yankin gabarsu, ciki har da Malta da Italiya
Jirgin ruwan mai suna Open Arm ya ceto bakin hauren ne daura da gabar Libiya a ranar 21 ga watan nan na Disamba
Jirgin na wata kungiyar agaji ne ta kasar Spain mai suna Proactive Open Arms
Bakin hauren, wadanda yawansu ya kai 310, sun fice daga cikin jirgin a yau dinnan Jumma'a lullube da jajayen barguna zuwa inda kungiyar Red Cross za ta gwada lafiyarsu
A baya ma, yayin da jirgin ke tafe da bakin hauren, an amince a kai wani karamin yaro wurin jinya a tsibirin Lampedusa na kasar Italiya
Haka zalika, ranar Asabar wani jirgi mai saukar ungulu ya dau wata mace da jinjirinta zuwa Malta don a yi jinyarsu
Wasu ‘yan jaridar kasar Sudan sun tsunduma cikin yajin aiki, don nuna goyon bayansu ga zanga-zangar adawa da gwamnatin shugaba Omar al-Bashir
Dubi ra’ayoyi
Wasu ‘yan jaridar kasar Sudan sun tsunduma cikin yajin aiki, don nuna goyon bayansu ga zanga-zangar adawa da gwamnatin shugaba Omar al-Bashir
Yajin aikin na kwanaki uku da kungiyar ‘yan jaridar Sudan ta sanar yau Alhamis, shi ne mataki na baya-baya cikin jerin zanga-zanga a lokuta daban-daban, da aka fara yi a fadin kasar tun ranar 19 ga watan nan na Disamba, saboda karancin man fetur, abinci da kuma matsanancin karuwar farashin Buredi
A karon farko cikin mako guda, ba a samu rahoton wata sabuwar zanga-zanga ba a Sudan gashi yau Alhamis
Masu zanga-zangar sun yi tattaki zuwa fadar shugaban kasa da ke birnin Khartoum shekaran jiya Talata, suna neman shugaba Bashir ya yi murabus daga mukaminsa
Bashir ya yi tir da masu zanga-zangar, inda ya kwatantasu a matsayin “maciya amanar kasa,” kuma “sojan haya” amma shugaban ya yi alkawarin daukar matakan yin garambawul ga tattalin arzikin kasar
Kungiyar kare hakkokin bil’adama ta Amnesty International a ranar Talata ta ce, tana da “sahihan rahotanni” da suka nuna cewa dakarun gwamnati sun kashe masu zanga-zanga 37 a makon da ya gabata, ta kuma zargi gwamnatin da yin amfani da karfin da ya wuce kima akan masu zanga-zangar da ba sa dauke da makamai
Dubi ra’ayoyi
Rahotanni na bayyana cewa ‘yan bindiga na gallazawa bakaken fatar da suka yi garkuwa da su a kasar Libya, inda sukan nemi a biya kudin fansa
A 'yan kwanakin, wani bidiyo da ke ta yawo a kafafen sada zumunta, ya nuna wasu larabawa dauke da bindigogi sun saka wasu bakaken fata a gaba a dokar daji sun tisa keyarsu a wani yanayi mai kama da na wulakanci
Tuni masu mahawara a shafukan sada zumunta ke alakanta wannan lamari da cin zarafin da ake zargin ‘yan bindigar Libya na yi wa bakaken fata
Wani da bai so a ambaci sunansa ba da ke yi wa Muryar Amurka bayani ta hanyar sadarwar Whatsapp, ya tabbatar da faruwar wasu abubuwa makamantan hakan
Kungiyar kare hakkin bakin haure ONG Jimed wacce ta yi Allah wadai da wannan al’amari a wata sanarwar da ta fitar, ta bukaci gwamnatocin Afirka musamman hukumomin Nijar da su gaggauta daukan matakan kariya ga ‘yan ciranin kasar a Libya
Gwamnatin Jamhuriyar Nijar ta nuna rashin ji dadin a game da abubuwan dake wakana, ta alakanta wannan al’amari da aika aikar ‘yan damfarar dake safarar bakin haure, kamar yadda ministan harakokin wajen kasa Kalla Hankourao ya bayyanama muryar Amurka
A cewar minista Kalla Hankourao, yanzu haka hukumomin na Nijar na shirye- shiryen wani taron gaggawa da takwarorinsu na Libya da nufin daukan matakan murkushe wannan matsala
Domin jin karin bayani, saurari cikakken rahoton Souley Moumouni Barma daga Yamai

Yau Alhamis ‘yan sanda a gabashin Jamhuriyar Dimokradiyyar Congo sun harba harsasai da barkonon tsohuwa, don wargaza wasu masu zanga-zanga da suka fusata saboda matakin da aka dauka na hana su yin zaben shugaban kasa ranar Lahadi
Dubi ra’ayoyi
Yau Alhamis ‘yan sanda a gabashin Jamhuriyar Dimokradiyyar Congo sun harba harsasai da barkonon tsohuwa, don wargaza wasu masu zanga-zanga da suka fusata saboda matakin da aka dauka na hana su yin zaben shugaban kasa ranar Lahadi
Masu zanga-zanga da yawa sun kona tayoyi sun kuma lalata cibiyoyin da ake jinyar masu fama da cutar Ebola, a birnin Beni bayan da hukumar zaben Congo ta ce za ta jinkirta zabe har sai watan Maris na badi a Beni, Butembo da garuruwan da ke kewaye, saboda barkewar mummunar cutar Ebola da aka samu a yankin
Haka kuma hukumar zaben ta jinkirta yin zabe a birnin Yumbi da ke yammacin kasar saboda rikicin kabilancin yankin
Masu zanga-zangar sun kuma yi tattaki zuwa ofishin zaben Beni, don neman a ba su damar su kada kuri’a ranar Lahadi tare da sauran jama’ar kasar, kuma sun bukaci shugaban hukumar ya yi murabus
Garuruwan da aka dage zaben akwai masu adawa da Joseph Kabila mai barin gado sosai, shugaban da yake mulkin kasar tun bayan da aka kashe mahaifinsa a shekarar 2001
Dubi ra’ayoyi
Yanzu haka ana iya cewa, hukumomin kiwon lafiyar dabbobi a Jamhuriyar Nijar, sun gano cututtuka dake sanadin mutuwar jakuna da dawaki, da a ke kira Glume
Shugaban ma'aikatar kiwon lafiyar dabbobi ta Birni N'Konni Ibrahim Gadaje, yayi muna karin bayani
Wannan na zuwa ne a dai-dai lokacin da a ke iya cewa, bayan da dama daga cikin jakuna da ma dawakai sun mutu sanadiyar kamuwa da wannan cutar mai suna Glume, wadda a ka gano maganinta bayan biciken da hukumomin kasar suka yi, haka da irin magungunan da ya kamata ayi amfani da su domin tunkarar cutar
Daya daga cikin garuruwan da suka yi fama da wannan matsalar shine, Massalata a cikin da'ira Birnin Konni da ke jihar Tahoua
Hakimin garin Dagel Ibro Dan-Aman, yayi murna da gano cutar, inda yake cewa lale marhaban
Suma mazauna karkarar wanda jakuna da dawakan su ke taimaka musu wajan yin ayukan yau da kullun, sun yi marhabin da gano cutar
Kuma suna kira ga hukumomin kasar da su taimaka musu wajen kawo karshen wannan annobar
Ga rahoton Harouna Mamane Bako daga Jamhuriyar Nijar

Hukumomi sun dage zaben a wasu birane uku dake Jamhuriyar Dimokradiyyar Congo, har sai watan Maris din badi
Dubi ra’ayoyi
Hukumomi sun dage zaben a wasu birane uku dake Jamhuriyar Dimokradiyyar Congo, har sai watan Maris din badi
Hukumomi a Jamhuriyar Dimokradiyyar Congo, sun ce an dage zabe a wasu birane uku na kasar har sai watan Maris din badi, wato bayan an rantsar da sabon shugaban kasar
A yau Laraba, hukumar zaben kasar ta Congo ta ce, ba za a yi zabe a biranen Beni da Butembo da ke Lardin Arewacin Kivu, da kuma birnin Yumbi da ke yammacin Lardin Mai-Ndombe
Su dai biranen Beni da Butembo, suna fama ne da matsalar barkewar cutar Ebola tun daga watan Agusta, yayin da shi kuma birnin Yumbi ke fama da mummunan rikicin kabilanci
Har ila yau, hukumar zaben kasar ta ce ba za a yi zabe a yankunan karkara da ke yankin Beni ba
Duk da cewa an dakatar da gudanar da zabe a wadannan yankuna, zabe zai kankama a ranar Lahadi a sauran sassan kasar ta Jamhuriyar Dimokradiyar Congo a cewar hukumar
A ranar 15 ga watan Janairun badi, za a fitar da sakamakon zabe na karshe, sannan a rantsar da wanda zai gaji shugaba Joseph Kabila, kwanaki uku bayan an fitar da sakamakon zaben
Dubi ra’ayoyi
Al’ummar Musulmi a Jamhuriya Nijar sun marawa abokan zamansu Kiristoci baya wajen gudanar da bukukuwan Kirsimeti
Daya daga cikin shugabannin al’ummar Musulmi da suka yi hira da Sashen Hausa ya bayyana cewa, Kiristoci suma suna tayasu bukukuwan Sallah saboda haka wajibi ne suma su mara masu baya
Ya kuma bayyana cewa, a cikin koyarwar Alkur’ani mai girma, wadanda suka fi kusa da Musulmi sune kiristoci
A wannan shekarar an girke ‘yan sanda a cikin damara da wadansu cikin farin kaya a kewayen dukan majami'un Jamhuriya Nijar domin baiwa kiristocin kasar damar gudanar da harkokin ibada cikin kwanciyar hankali da salama
Nijar dai na iyaka da jihar Sokoto inda a kwanakin baya gwamnan jihar Aminu Tambuwal ya tabbatar da cewa wadansu mutane da ake zaton yan ta'adda ne sun shiga wadansu yankuna da ke iyaka da jihohin Dosso da Tahoua a Nijer, abinda ya sa hukumomi daukar wadanan matakan kare majami'u
Kiristoci a Jamhuriyar su kan ci gaba da gudanar da shagulgula bayan Kirsimeti har zuwa karshen shekara
Saurari cikakken rahoton Haruna Mamman Bako
A Najeriya kuma, wadanda Sashen Hausa ya yi hira da su a Abuja sun bayyana cewa, muhimmin abinda ya banbanta bukukuwan Kirsimeti na bana da na shekarun baya shine, an gudanar da bukuwan cikin kwanciyar hankali, yayinda da dama suka sami tafiya zuwa garuruwansu, duk da matsi da wadansu ke fuskanta


Dubi ra’ayoyi
Shugaban Kasar Sudan Omar al-Bashir ya yi jawabi ga magoya bayansa a Khartoum, yayinda aka shiga wata sabuwar zanga zanga a babban birnin kasar
Shugaban kasar Sudan Omar Hassan al-Bashir ya fadawa taron magoya bayansa jiya talata cewa wannan kokarin nasu na futowa da suka yi domin su saurare shi ya aika sako karara ga wadanda ya kira "masu cin amanar kasa, da lalata kayan gwamnati da kuma sojojin haya" dake zanga zangar kin jinin gwamnatinsa
Wani hoton bidiyo da ake ta yadawa a kafofin sada zumunta ya nuna dandazon mutane suna zanga zanga a Khartoum, babban birnin kasar Sudan ranar Talata, na nuna adawa da matsin tattalin arziki da suke fuskant, yayinda suke kira ga shugaban da ya sauka daka mukamin sa
Wani gangamin jam’iyyun siyasar kasar da kungiyar kwadago sun bukaci magoya bayan su, da su fito su bukaci Bashir ya sauka daka kujerar shugabanci kasar
A daidai wannan lokacin ne kuma, shugaba Bashir yake yiwa taron magoya bayansa bayani a garin Wad al Madina na jahar Jezira, inda ya gaya musu cewa wannan matsin tattatlin arzikin da suka shiga ya samo asali ne daga takunkumin da kasashen waje suka kakabawa kasar
Amurka ta janye takunkimin tattalin arziki a watan Oktoba, amma duk da haka darajar kudin kasar yayi mummunar faduwa

Dubi ra’ayoyi
Hukumomi a kasar Libya, sun tabbatar da cewar wasu mahara sun abkawa ma’aikatar harkokin wajen kasar da ke Tripoli a yau Talata, harin da ya yi sanadiyyar mutuwar mutane 3
Harin ya hada har da wani dan kunar bakin wake, lamarin da ya haifar da tashin hayaki
Ya zuwa yanzu, babu wanda ya dauki alhakin wannan hari
Kasar Libya ta sha fama da rikicin siyasa, tun bayan da aka kifar da gwamnatin dadadden shugabanta Mohammad Gadhafi, aka kuma kashe shi a shekarar 2011
Sanadiyar kawar da Gadhafi, an samu gwamnatoci masu kishi da juna, da kuma rarrabuwar kawunan sojojin kasar a birnin na Tripoli da gabashi kasar, inda aka yi ta fafutukar karbe ikon arzikin man fetur din kasar
A daya bangare kuma, wannan rikicin sun bai wa ‘yan ta’addan kungiyar IS matsugunni na gudanar da ayyukansu
Babban limamin darikar katolika a Demokaradiyyar Jamhuriyar Congo, ya yi kira da babbar murya da a gudanar da zaben 2018 cikin kwanciyar hankali ba tare da tashin hankali ba
Dubi ra’ayoyi
Babban limamin darikar katolika a Demokaradiyyar Jamhuriyar Congo, ya yi kira da babbar murya da a gudanar da zaben 2018 cikin kwanciyar hankali ba tare da tashin hankali ba
Limamin ya yi kira da a zauna lafiya yayin gudanar da zaben kasar Demokaradiyyar Jamhuriyar Congo, mai tattare da tsananin fargaba da tashin hankali, a wurin babban taron addu’a a jajibirin bukin Kirsimeti a babban birnin kasar Kinshasa
A jawabin sabon babban limamin kirista a Kinshasa Archbishop Fridolin Ambongo, ya yi kira ga gwamnatin shugaba Joseph Kabila, da ta gudanar da zaben ranar 30 ga wannan watan na Disamba kamar yadda ta sanar a makon da ya gabata

Ambongo, ya ce a daidai wannan lokaci mai muhimmanci ga tarihin kasar mu, ina jan hankali da tabbatar da hali na gari, kuma mu tabbatar da zabe cikin lumana, saboda mu kammala zaben na ranar 30 ga watan Disamba 2018 cikin kwanciyar hankali da gaskiya
Darikar katolika a Congo ta dade tana bada goyon baya ga tsarin demokaradiyya ga kasar, kuma tayi ta kira ga Kabila ya gudanar da zabuka, wanda aka dage su tsawon shekaru biyu

Kasar Ghana tana ci gaba da fuskantar barazana a baya bayan nan sakamakon tashe tashen hankali da ake fuskanta a kasashe dake makwabtaka da ita
Dubi ra’ayoyi
Kasar Ghana tana ci gaba da fuskantar barazana a baya bayan nan sakamakon tashe tashen hankali da ake fuskanta a kasashe dake makwabtaka da ita
Ma’aikatar shige da ficen kasar Ghana, ta shirya taron ta na shekara shekara wa kwamandodin jihohi domin duba cigaba da aka samu da kuma kalubalen da su ke fuskanta
Ma’aikatar shige da fice ta kasar Ghana a matsayin ta na mai kare iyakokin kasar, tana ci gaba da fuskantar barazana a baya bayan nan sakamakon tashe tashen hankali da ake fuskanta a kasashe dake makwabta abinda ya sa ake neman daukar mataki
Dalili kenan na shiga wannan taro, kawo yanzu dai an kara wa kwamandodin madafun iko yadda zasu iya bada takardan izini zama cikin kasar na tsawon watanni uku
Wannan karo taron ya mayar da hankali ne kan bullo da dabaran magance barazanar ‘yan ta'adda, da masu safarar yara, tare kuma da samar da hanyoyin magance su
A bayaninsa, Shugaban ma’aikatar ta shiga da fice Kwame Asuah Takyi ya ce ba za su yi sake ko su yi kasa a gwiwa ba wajen kare iyakokin kasar domin gudun kada a ayi musu sakiyar da ba ruwa ba
Da yake tsokaci game da batun, ministan ma’aikatar cikin gida Ambrose Dery cewa yayi akwai bukatar musanyan labarai domin a iya shawo kan barazanar
Ya kuma bayyana cewa, za'a taimaka wa ma’aikatar da kayan aiki da kudi da kuma aiki leken asiri
Ana sa ran nan ba da jimawa ba za'a gabatar da sabuwar dokar ta 2000 mai lamba 537 da ake kyautata zaton zata taimaka wajen shawo kan kalubalan na tafiye tafiyen mutane da kaya bakin iyakokin kasar
Saurari cikakken rahoton Ridwan lah Muktar Abbas

Bana dai Najeriya ta yi bukukuwan kirsimeti cikin walwala da wadatan man fetur, Sabanin yadda ake samun karancin man a shekarun baya
Dubi ra’ayoyi
Bana dai Najeriya ta yi bukukuwan kirsimeti cikin walwala da wadatan man fetur, Sabanin yadda ake samun karancin man a shekarun baya
Sashen hausa ya jiyo ra’ayoyin wasu mutane a Najeriya kan yadda aka samu wadatar man fetur a karshen wannan shekara sabanin yadda aka samu karancin man a bara
Wadanda aka yi hira da su un bayyana cewa, babu rigimar mai kuma ana harkar kasuwa lafiya, saboda a wannan shekara an samu wadatar sa sosai, suka kuma bayyana farin cikin akan yadda aka samu wadatar man fetur a wannan lokaci na kirsimeti
Shugaban Ma'aikatar Man Fetur ta Najeriya Maikanti Kachalla Baru, ya ce ya shigo da man fetur wadatacce, wanda har sai da ya tilastawa ‘yan kasuwa suka rika rage kudin nasu man fetur din kasa da kudin da aka kaiyade na sayar da ko wace lita daya
Bisa ga cewar shugaban ma'aikatar man na Najeriya, akwai lita biliyan uku a kasa, sannan kuma akwai wasu a cikin jiragen ruwa da ba a riga an sauke ba, ya kara da cewa daga yanzu har zuwa bayan zaben shekara ta 2019 ba za a samu karancin mai ba
Saurari cikakken rahoton Medina Dauda

Dubi ra’ayoyi
Mahukunta a kasar Somalia sun ce, yawan mutanen da su ka mutu sanadiyyar tagwayen hare-haren bam a kusa da Fadar Shugaban kasa da ke Mogadishu babban birnin kasar, ya haura zuwa 30
Daraktan sashin hulda da jama'a na hukumar yankin Benadir Mukhtar Dhaga, ya ce wasu mutane 54 sun jikkata
Fashewa ta farko a ranar ta Asabar, ta auna wani wurin duba ababen hawa ne da ke kusa da ginin wasanni na kasa, da kuma mashiga ta baya ta fadar Shugaban kasa
Fashewa ta biyu kuma, ta auku a kusa da ta farkon
Kungiyar Al-Shabab ta dauki alhakin wannan harin
A cikin wadanda suka mutu a fashewar bam din na farko, harda wani fitaccen dan jaridar Somalia, Awil Dahir Salad, wanda ya ke aiki da wani gidan talabijin na Landon, a matsayin mai gabatar da wani shiri mai suna “Dood Wadaag”
Bakin hauren suna wannan tafiya mai hadari ta cikin sahara na kokarin su na ketarwa zuwa kasashen turai domin samun ingantacciyar rayuwa
Dubi ra’ayoyi
Bakin hauren suna wannan tafiya mai hadari ta cikin sahara na kokarin su na ketarwa zuwa kasashen turai domin samun ingantacciyar rayuwa
Wasu sabbin bayanai daga hukumar kula da bakin haure ta kasa da kasa na cewa sama da ‘yan Afrika dubu shida suka mutu a tsakanin shekaru biyar, wanda galibinsu suna ratsawa a kan sahara zuwa Turai
Sai dai wannan adadi wani abu ne kadan a ciki abin da aka gano a wannan nazari
A wannan shekarar kadai daruruwar mutane da suka shedi wannan al’amari sun tabbatar da mutane 1,400 suka mutu a nahiyar Afrika
Amma masu bincike sun ce wani abu ne kalilan a cikin babban adadi mutuwar mutane dake bulaguro a Afrika
Hukumar bakin haure ta kasa da kasa ta fada cewa akasarin mutuwar suna faruwa ne a kan saharar Arewacin Jamhuriyar Niger da kudancin Libya da kuma Arewacin Sudan
Hukumar tace bakin hauren suna amfani da wadannan hanyoyi ne domin su isa kasar Libya wacce ta kasance kofar shiga nahiyar Turai domin samun abin kyautata rayuwa
Mai magana da yawun hukumar kula da bakin haure Joel Millan yace masu fasa kwauri da masu safarar mutane ne ke amfani da hanyoyin da bakin hauren Afrikan ke bi kuma suna cutar da bakin hauren idan suka hadu dasu
Yace abubuwan da aka gano suna haddasa mutuwar bakin haure a Afrika za a iya magancesu
Yanzu haka dai Afirka na neman zama dandalin yada labaran karya ko "fake news" kamar yadda ake kira da Turanci
Wadannan labaru sun dade suvna jan hankali game da alaka tsakanin kafafen yada labarai da kuma aikace-aikacen siyasa a kasashe da suka ci gaba a baya-bayannan
Dubi ra’ayoyi
Yanzu haka dai Afirka na neman zama dandalin yada labaran karya ko "fake news" kamar yadda ake kira da Turanci
Wadannan labaru sun dade suvna jan hankali game da alaka tsakanin kafafen yada labarai da kuma aikace-aikacen siyasa a kasashe da suka ci gaba a baya-bayannan
Wani bincke da aka yi ya nunawa cewa sama da rubu'i ko kashi daya cikin hudu (1/4) na ‘yan Najeriya da kasar Kenya da aka yi binciken a kansu, sun ce sun yada labarun karya da gangan
Yanzu haka ma dai damuwar da ke cikin yada labaran karya ta yi sanadiyyar jefa kokwanto a zukatan ‘yan jarida game da ayyukansu na yada labarai, inda al’amura masu sarkakiya su ka shafi rayuwar al’umma kai tsaye
To sai dai kuma tuni wasu kwararrun ‘yan jarida su ka yunkuro ta hanyar kafa shafin bindiddigi, domin yaki da wannan matsalar
Ibrahim Shehu Adamu wani tsohon ma’aikacin BBC ne da ke cikin wannan tawagar ta bindiddigi, ya shaida min manufarsu ayanzu
Ya ce zuwa yanzu an fi nazartar wannan lamarin ne a kasashen Turai da kuma Amurka, amma idan aka kwatanta da halin-ko-in-kula da ake nunawa ga nahiyar Afrika, duk da cewa irin wadannan labarai na haddasa rasa rayuka ta hanyar yada zantuttukan kiyayya da wariyar launin fata, wanda mafi yawa ta hanyar shafukan sadarwa kamar Whatsapp, Facebook, da Twitter a nahiyar Afrika
Ga Ibrahim Abdul-Aziz da cikakken rahoton


Dubi ra’ayoyi
Shugaban Zimbabwe Emmerson Mnangagwa ya yi kira ga malaman kasar da su janye batun yajin aiki yanzu da ake shirin bude makarantu a cikin watan Janairu, yayin da shi kuma yake kokarin magance batun biyan ma’aikatan gwamnati da dalar Amurka da galibi zasu nema
Shugaban ya gana da malaman ne a jiya Juma’a, yayin da yajin aikin likitoci ya shiga mako na hudu
Bayan ganawar sirri da shugabannin kungiyar malaman ta Progressive Teachers Union of Zimbabwe, Emmerson Managagwa bai yiwa manema labarai karin bayani ba
Wani jami’in kungiyar malaman yace in dai manufar shugaban kasar ne ya samu tabbacin malamai ba zasu yi yajin aiki a lokacin da aka bude makaranta a cikin watan Janairu, to hakarsa bata cimma ruwa ba a wannan zama da suka yi jiya Juma’a
Malaman suna bukatar a biya su albashi da dalar Amurka ba da kudin kasar ba wanda darajar sa ke kara fadiwa
Haka su ma likitocin Zimbabwe suke bukatar a biya su da dalar Amurka kafin su kawo karshen yajin aikin da suke yi
Sai dai ba batun albashi kadai ne damuwar likitocin ba
Dubi ra’ayoyi
A jamhuriyar Nijar kungiyoyin yaki da bauta sun gudanar da wani taron kwanaki 3, domin nazarin gudunmawar da zasu bayar wajen yaki da ta’addanci a yankin Sahel, sakamakon lura da cewar ana amfani da mutanen da ake bautarwa domin kai hare-hare
Kwararru daga Jami’o'in kasashen Mali, Burkina Faso, Mauritania, Chad, Nijar da tsibirin Ile Maurice, da jami’ar Birminghham ta kasar Ingila, a daya gefen jami’an kare hakkin bil'adama ne ke halartar wannan taron, da kungiyar Timidria mai yaki da bauta ta shirya, da nufin zakulo sababbin hanyoyin tunkarar wannan matsalar, dake zama tamkar ana magani kai yana kaba, Malan Ali Bouzou shine magatakardan wannan kungiya
A sakamakon lura da faruwar wasu abubuwan dake ta kara karfafawa ayyukan ta’addanci gwiwa a yankin Sahel, ya sa taron na birnin Yamai tunanin kafa wata kungiyar hadin gwiwa da ake kira G5 Excalvagisme, da nufin bada gudun mawa a wannan yakin, inji sakataren Timidria
A karshen wannan taron dake kammala a yammacin yau Alhamis, wakilan kasashen dake halartar wannan taron, na yaki da bauta zasu fitar da wata sanarwa mai dauke da abinda ake yiwa lakabi da shawarwarin birnin yamai

Dubi ra’ayoyi
Wata Jami’ar Majalisar Dinkin Duniya dake yaki da cin zarafin mata a inda ake tashin hankali, ta fadi jiya Talata cewa, irin wannan tashin hankalin ya karu sosai a Sudan ta Kudu cikin wannan shekarar, kuma akwai bukatar daukar matakin kare yawan yin fyade
“A shekarar 2018, an sami yawaitar batutuwan da suka shafi cin zarafin mata a yankunan dake fama da tashin hankali,” a cewar Pramilia Patten lokacin da take fadawa kwamitin tsaro na Majalisar Dinkin Duniya ta hoton bidiyo daga Landon
“Yawan mutanen da lamarin ya shafa a 2018 sun kai 1,157 wanda hakan ke zama mafi yawa da aka taba samu cikin shekaru uku da suka gabata
”
Pattern, wadda ke zama wakiliyar babban sakataren Majalisar Dinkin Duniya kan cin zarafin mata a yankunan da ke fama da tashin hankali, ta ce cin zarafin mata a Sudan ta Kudu ya zama ruwan dare, kuma ana yi ne domin cin zarafin matan da kuma bangaren da suka fito, yawanci kabila ko jam’iyyar siyasar da suke
An bayyana masu irin wannan cin zarafin a matsayin sojojin gwamnati da mayakan ‘yan aware

Dubi ra’ayoyi
Majalisar Dinkin Duniya ta bukaci mutane su taimakawa asusun da ta bude domin tallafawa 'yan gudun hijir Sudan ta Kudu, sama da mutane miliyan biyu da su ke neman agajin gaggawa
Hukumar kula da ‘yan gudun hijira ta Majalisar Dinkin Duniya ta ce tana neman tallafin dala miliyan dubu biyu da miliyan dari bakwai, domin taimakawa ‘yan gudun hijirar Sudan ta Kudu sama da miliyan biyu da ke bukatar agaji
‘Yan gudun hijirar a cewar hukumar, na zaune a wani mawuyacin hali a wasu kasashe shida, da ke makwabtaka da kasar, yayin da kudaden da ake amfani da su wajen tallafa musu ke gab da karewa
Matsalar ‘yan gudun hijirar Sudan ta Kudu, ita ce mafi girma a Nahiyar Afirka, wacce kuma ke samun mafi kankantar kudaden tallafi
Hukumar kula da ‘yan gudun hijirar ta bayyana cewa, kashi 38 kadai cikin 100 na yekuwar neman taimakon dala miliyan $1
4 da ta nema aka samu
Sai dai hukumar ta bayyana cewa, zafin rikicin kasar ya kwanta, saboda yarjejeniyar zaman lafiya da aka kulla a watan Satumba, bayan da kasar ta kwashe shekaru biyar tana fama da yakin basasa
Yayin da ake shirin hidimomin tunawa da ranar bakin haure ta duniya a gobe Talata 18 ga watan Disamba,kungiyoyin kare hakkin ‘yan ci rani a Jamhuriyar Nijar sun shirya wata mahawara
Dubi ra’ayoyi
Yayin da ake shirin hidimomin tunawa da ranar bakin haure ta duniya a gobe Talata 18 ga watan Disamba,kungiyoyin kare hakkin ‘yan ci rani a Jamhuriyar Nijar sun shirya wata mahawara
Yayinda ake shirin hidimomin tunawa da ranar bakin haure ta duniya, a gobe Talata 18 ga watan Disamba, kungiyoyinn kare hakkin ‘yan ci rani a Jamhuriyar Nijer, sun shirya wata mahawara domin tattaunawa akan koma baya, da batun yaki da kwararar bakin haure ya haddasawa ‘yan cin kai da kawo jama’a Nafiyar ta Afirka
Amandine Bach, mai ba da shawara a fannin siyasa wa bangaren masu sassaucin ra’ayi a majalisar Turai, tana mai bayani wa mahalarta mahawarar da kungiyoyin kare hakkin bakin haure suka shirya, domin nazarin matsalolin da siyasar Turai ta haifarwa ‘yan cin walwalar jama’a a Afirka sanadiyar yaki da kwararar bakin haure
Amandine na mai cewa, yunkurin hana wa bakin haure ratsa Libya domin shiga Turai wani shiri ne da a fili ake gane cewa, ya sabawa dokokin ‘yan cin dan adam, wanda kuma a zahiri babu kanshin gaskiya a game da barazanar mamayar da shuwagabanin Turai keyi
Jin irin wadanan kalamai daga bakin wata babbar jami’ar Turai ya kara wa kungiyar AEC citoyen kwarin gwiwa a gwagwarmayar da ta sa gaba, don kawo karshen cin zarafin ‘yan ci rani, injin wani kusanta, KakaTouda
Yaki da kwarar bakin haure zuwa turai wata hanya ce da ke samar da kudaden shiga wa wasu shuwagananin nafiyar Afirka saboda haka shugaban kungiyar JIMED mai kare hakkin bakin haure, malan Nabara Hamidou, ke ganin akwai bukatar fadakar da irin wadanan shuwagabanin illar wannan dabi’a
Ga dai wakilinmu Sule Barma da cikakken rahoton:

Dubi ra’ayoyi
Dakarun Amurka sun ce sun kai hare-haren jiragen sama a Somaliya har sau shida, a ranakun Asabar da Lahadi, a yankin gabar ruwa da ke Gandarshe, inda su ka kashe mayakan al-Shabab 62
Bataliyar sojin Amurka ta shiyyar Afirka, ta fada a wata rubutacciyar sanarwa cewa ta kai hare-hare sau hudu shekaran jiya Asabar, inda ta kashe mayakan al-Shabab 34
Ta ce wasu karin hare-hare biyu kuma da ta kai jiya Lahadi sun yi sanadin mutuwar mayaka 28
Ita ma hadakar sojojin Afirka ta 'Africom' ta ce, "Mu, Bataliyar sojojin Afirka da abokanmu na Somaliya, mun kaddamar da wadannan hare-haren jiragen sama ne da zummar hana 'yan ta'adda amfani da wuraren da ke lunguna a matsayin mafaka, da kuma wuraren shirya ta'asarsu, da wuraren tsarawa da kuma binciken kan yiwuwar kai hare-hare na gaba
"
Dubi ra’ayoyi
Bayan sa’o’i 24 kacal da samu walwalar da kuma komawa ga iyalansu, wasu da ake zaton mayakan ‘yan aware da suke fafutukar balle yakin masu amfani da harshen Ingilishi a Kamaru, sun yi kira ga shugaba Paul Biya da ya saki shugabanninsu, in dai yana son zaman lafiya a kasarsa
Mabiya addinin Krista kimanin dubu daya ne suka yi addu’a a birnin Yaounde, a kan nada Fasto Fonki Samuel a matsayin sabon shugaban kungiyar Majami'un Presby da kuma godewa Allah da sako mutanen yankin masu amfani da Ingilishi na ‘yan awaren Kamaru bayan mako guda da shugaba Paul Biya ya bada umarni ayi musu afuwa
Mai magana da yawun mutane 120 da hukumomi suka sako su, Joseph Cho, ya ce suna rokon Biya ya sako shugabanninsu domin a zauna lafiya
Ya ce muna da shugabanni, idan aka sako wadannan shugabannin namu za a samu sauki
Mutane kamar Sissiku da Mancho Bibixcy da aka kama saboda wannan batu
Mun dade muna tunanin za a sako su, inda kuwa an sako su da abubuwa basu tabarbare kamar yanda yake a yanzu ba
Dubi ra’ayoyi
Yanzu haka likitocin da su ke aiki a karkara a Janhuriyar Nijar sun koka akan mawuyacin halin da suke ciki na rashin biyan su albashi, da kuma rashin kayan aiki, inda su ka ce za su fara yajin aiki a cikin wannan wata na Disemba
Rashin wadatattun kayan aiki da rashin samun albashi akan lokaci na daga cikin jerin matsalolin da likitocin karkara ke matukar fama da su, a kan wanannan lamarin ne dai kungiyarsu ta Synasat ke ganin alama ce da ke nuni cewa mahukuntan Jamhuriyar Nijar ba su damu da kananan asibitocin kasar ba
Abin da ke bai wa wasu kungiyoyin na daban damar cin albasa da bakin ‘ya'yanta kamar yadda sakataren kungiyar a reshen Say da Torodi Awal Yakuba ya gayawa manema labarai
Yanzu haka zama likita a karkara wani abu ne mai cike da hadari saboda haka kungiyar Synasat ke jan hankalin hukumomin kasar akan bukatar baiwa magoya bayanta kulawar da ta dace
Sannan sun kosa da abinda su ka kira da rikon sakainar kashin da ake yi wa likitoci ‘yan kwantiragi ya sa su ka fara barazanar shiga yajin aiki muddin aka ci gaba da tafiya a haka
Ga Sule Mummuni Barma da cikakken rahoton:

Dubi ra’ayoyi
Dakarun sojin Amurka sun kai farmaki ta sama a jiya Asabar a Somalia kuma sun kashe akalla mayakan al-Shabab takwas
Babu farar hula a cikin wadanda farmakin ya shafa a kusa da Gandarhse a kusa da gabar tekun kudancin Mogadishu a cewar rundunar Amurka a Afrika
Dakarun sojin sun ce sun shirya farmakin ne da hadin gwiwar gwamnatin Somalia domin takaita walwalar kaikomon al-Shabab a wurin
A wannan shekara, dakarun Amurka sun kaddamar da farmaki akalla sau 40 a kan manyan tungayen al-Shabab a wurare dabam-dabam a Somalia
A jiya Asabar kuma wani rikici da zanga-zanga ya shiga kwanaki uku a birnin Baidoa a kan kama Muktar Robow, tsohon mataimakin shugaban al-Shabab kuma babban dan takara a zaben shugaban kasa mai zuwa daga jihar Kudu maso yamma
Dubi ra’ayoyi
Rundunar 'yan sanda jahar Sokoto tayi nasarar kama wani mutum da ya yi yinkurin tsallakowa daga kan iyaka Jamhuriyar Nijar zuwa Najeriya dauke da harsasai guda dari tara
Yanzu haka a garin Araba da ke cikin karamar hukumar mulkin Illela da ke cikin jahar Sokoto a Najeriya, wanda kilomita biyu ne daga garin Kaura na garin Birnin Konni da ke cikin jahar Tawa a Jamhuriyar Nijar, ana zaman dardar
Hukumar ‘yan sanda ta karamar hukumar ta Illela sun kama wani mutum dauke da harsasai guda dari tara yayin da yake kokarin tsallaka kan iyakar Birnin konni zuwa iyakar Ilella
Sarkin Arewa Araba Alhaji Abubakar Isuhu, ya fada wa wakilin Sashen Hausa na Muryar Amurka Harouna Mamane Bako, cewa ‘yan sandan sun yi nasarar kama wani mutum da ke kan mashin tare da dan kabu-kabun da yake tuka shi
Sannan basaraken ya kara da cewa mutumin dake dauke da harsashen guda dari tara, yayi kokarin bawa jami’an ‘yan sandan cin hancin makudan kudade domin su barshi ya wuce
Yanzu haka hukumomin Birnin Nkonni da Bagaruwa sun baza jami’an tsaro a kan iyakar Jamhuriyar Nijar da Jahar Sokoto ta Najeriya domin dakile dukkan wata aniya ta miyagun mutane
Ga Harouna Mamane Bako da cikakken rahoton

A yinkurinta na kalubalantar kasashen China da Rasha akan Afirka, Amurka ta bullo da wasu sabbin hanyoyin tallata muradunta da kuma kalubalantar China da Rasha a yinkurinsu na yin babakere a Afirka
Dubi ra’ayoyi
A yinkurinta na kalubalantar kasashen China da Rasha akan Afirka, Amurka ta bullo da wasu sabbin hanyoyin tallata muradunta da kuma kalubalantar China da Rasha a yinkurinsu na yin babakere a Afirka
Amurka ta bayyana wani sabon salonta na fuskantar harkokin Afirka a jiya Alhamis wanda aka tsara da zummar kare muradun Amurka, da kuma kalubalantar yinkurin kasashen China da Rasha na kulla huldar tattalin arziki, da siyasa da kuma tsaro a fadin nahiyar ta Afirka
A wata rubutacciyar takarda, mai bai wa shugaban kasa shawara kan harkokin tsaron kasa, John Bolton, ya bayyana manufofin, wadanda aka kasabta su zuwa sassa uku, wadanda akasari, cigaba ne da matakan Amurka ta fuskar soji, da cinakayya da kuma tallafi a nahiyar ta Afirka
Abin da ke sabo kawai shi ne, batun dukufa kan shirye-shiryen da za su iya yada muradun Amurka muraran, da kuma himma wajen hana China da Rasha yin kane-kane a Afirka
Wannan mataki ne da ya ba da fifiko kan muradan Amurka da kuma huldar bangarorin biyu, a cewar Jennifer Cooker, Shugabar Tsangayar Nazarin Harkokin Afirka ta Jami'ar George Washington, a hirarta da Muryar Amurka
Dubi ra’ayoyi
Wata gobara da sanyin safiyar yau ta lalata dubban na’urorin kada kuri’a da wasu kayayyakin zabe a birnin Kinshasa, kayayyakin da ya kamata a yi amfani da su a zaben shugaban kasar dake tafe a kasar Congo
Barnabe Kikaya, mai ba shugaba Joseph Kabila mai barin gado shawara, ya ce an yi hasarar kusan na’urorin kada kuri’a 7,000 a gobarar da ta faru yau Alhamis da safe, wanda yace aikin bata-gari ne
Amma Kikaya yace, gobarar ba zata kawo wani cikas ga shirin zaben da ake yi na ranar 23 ga watan nan na Disamba ba
An sha jefa alamar tambaya akan ko za a yi amfani da na’urorin kada kuri’ar yadda ya kamata a Congo ko a’a, kasar da rashin kayayyakin aiki suka dabaibaye, ga shi kuma ana nuna damuwa akan ta yiwu ayi magudi a zaben,, don dan takarar da Joseph Kabila ya tsaida, tsohon ministan cikin gidan kasar Emmanuel Ramazani Shadary ya sami nasara
Ta yiwu zaben na ranar 23 ga watan Disamba, ya zama karon farko da za amika mulki ga wata gwamnati cikin lumana a tarihin kasar, tun bayan da ta sami ‘yancin kanta daga kasar Belgium a shekarar 1960
Dubi ra’ayoyi
Ma'aikatan ma’aikatar kudi ta kasa a jamhuriyar Nijar sun yi watsi da wani sabon tsarin gwamnatin kasar da ta fito da shi, a kasafin kudaden shekarar 2019, wanda ke takaita kudaden alawu da suka saba karba a matsayin alhakin ido, a duk lokacin da suka yi nasarar shigarda kudade asusun gwamnati
Daruruwan ma’aikatan kudi ne suka amsa kiran hadin gwiwar kungiyoyin Fisamef a yayin gangamin da suka yi a ofishin ministan kudi, da zummar nunawa gwamnatin Nijar rashin amincewa da sabon tsarin biyan kudaden alawus-alawus, na ma’aikatan dake da alhakin tattaro kudaden diyyar kasa
SG na kungiyar jami’an kula da karbar haraji Snai Moussa Oumarou ya yi min karin bayani
Dukkan wani yunkurin ganar da mahukunta rashin cancantar daukan wannan mataki ya citura, dalili kenan da kungiyoyi 5 na Fisamef suka fara tayarda magoya bayansu daga barci, inji Zakari Maman Moutari sakataren kungiyar ma’aikatan kudi ta Synatef
Tuni dai majalisar dokokin kasa ta amince da tsarin kasafin kudaden 2019, ba tare da aiwatar da wani gyaran fuska ba akan abinda bangaren zartarwa ya gabatar, sai dai duk da haka wadanan kungiyoyin kwadugo sun lashi takobin tankwaso gwamantin ta canza ra’ayi akan kudirinta
Kawo yanzu gwamnatin ta Nijar ba ta bayyana matsayinta ba, a hukunce akan wannan sabuwar dambarwa dake shirin tasowa a tsakaninta da wadanan jami’an, amma ministan kudi Massoudu Hassoumi dake kare manufofin gwamnati, a yayin mahawarar da majalisar dokoki ta gudanar a karshen mako, ya kira kasafin kudin na badi a matsayin mafi dacewa da bukatun kasa


Dubi ra’ayoyi
An yi jana’izar wani hafsan sojan da ya rasu a makarantar horar da jami’an tsaro dake kauyen Tondibiya cikin wani yanayi mai cike da hazo, lamarin da ya sa danginsa da jami’an fafutuka nuna bukatar bincike don gano masababin mutuwar wannan matashi
An gudanar da addu’o’i a makarbartar unguwar Yantala bayan kammala jana’izar marigayi Tchombiano Talatou Chamsoudine hafsan sojan sama wanda Allah ya yiwa cikawa a wani lokacin da yake daukar horo domin kara gogewa a kan aiki a makarantar sojoji ta Tondibiya
Rasuwar wannan matashi dan kimanin shekaru 22 a duniya, ta matukar sosa ran jama’a a birnin Yamai
Alh
Nouhou Arzika na cikin ‘yan rajin kare hakkin dan adam din da suka halarci wannan taron jana’iza
Wannan ya sa dangin marigayi Tchombiano Talatou Chamsoudine nuna bukatar a gudanar da bincike don gano zahirin dalilan mutuwar dan uwansu
Su ma dai jami’an fafutuka na ganin lokaci ya yi da ya kamata a dauki matakan kawo karshen duk wasu ayyuka da suka sabawa ka’ida a yayin horar da jami’an tsaro
Tuni dai aka dakatar da jami’an soja da likitan da ke kan aiki a lokacin da wannan al’amari ya faru a matsayin wani matakin share fagen bincike, inji ministan tsaron kasa Kalla Moutari wanda yace gwamnati na da niyar biyawa iyayen mamacin dukkan wata diyyar da doka ta yi tanadi
Rasuwar Tchombiano Talatou wacce ainihi ta fara bayyana a shafin facebook a ranar 8 ga watan nan na Disamba, ta haddasa babbar mahawara a tsakanin jama’a wadanda galibinsu ke nuna shakku a game da ainihin ajalin wannan yaro wanda gawarsa ke dauke da manyan raunika
Ga rahoton Sule Mumuni Barma daga birnin Yamai:

Jawabin Guterres zuwa ga kasashen da basu amince da yarjejeniyar kasa da kasa na hijira ba
Dubi ra’ayoyi
Jawabin Guterres zuwa ga kasashen da basu amince da yarjejeniyar kasa da kasa na hijira ba
A yau Litinin, babban sakataren Majalisar Dinkin Duniya Antonio Gueterres, ya bayyanar da cewar ya kamata "Batun hijira ya kasance cikin tsari, kuma mara hadari
" Yayin da yake yaba ma tawagar da ta kunshi kasashe sama da 150, wadanda su ka taru don cimma wata yarjajjeniyar kasa da kasa, da zummar inganta yadda duniya ke daukar batun kaurar jama'a
A jawabin da Guterres ya yi a birnin Marakesh na kasar Morocco, ya jinjina ma kasashen da ke da tasiri kan batun -- wadanda akasari kasashen Nahiyar Turai ne
Wadanda ke da muhimmanci sosai kan batun tsara kaurar jama'a a matakin kasa da kasa, cikin natsuwa da rashin hadari ga jama'a
Ya ce wadanda ke fargabar cewa yarjejeniyar na iya saba ma diyaucin kasa, ta wajen tilasta amfani da wasu tsare-tsare na kaurar jama'a, ko kuma tasa ya zama tamkar 'yanci ga duk mai son kaura zuwa duk inda ya ke so, kana a duk lokacin da ya ga dama, to ba su fahimci abin ba ne
Dubi ra’ayoyi
Hukumar asusun raya noma ta kasa da kasa ta Majalisar Dinkin Duniya IFAD a takaice ta shirya zuba jari a Zimbabwe a karon farko tun bayan shekaru da dama
Hukumar IFAD ta kai ziyara a Zimbabwe kuma ta kyautata zaton zata farfado da sashen nomar kasar bayan shekaru da dama ta taki yin haka
A shekarar 1999 asusun raya noma na kasa da kasar ya tallafawa fara wani aikin nomar rani mai girmar kimanin kilomita 120 a gabashin birnin Harare
Al’ummar yakin sun ce wannan aiki ya taimakawa rayuwarsu wurin samar da abinci da kudin shige da kuma aikin yi
Hukumar IFAD tace ta ware sama da dala miliyan 41 domin taimakawa nomar rani tsakanin shekaru uku, a wannan lokaci da aka samun daidaituwar al’amura a nan Harare
Shugaban IFAD Gilbert Houngbo ya ce idan aka dakatar da wata kasa a cikin wannan shiri ko Zimbabwe ne ko kuma wata kasa dabam abin damuwa ne, amma kuma ya ce yakamata kusan cewa muna da kudin da zamu yi aiki

Dubi ra’ayoyi
An cika shekaru 70 da kasashen duniya suka rattaba hannu a kan yarjejeniyar kasa da kasa ta mutunta ‘yancin dan Adam
Sai dai hukumar kare hakkin dan Adam a Jamhuriyar Nijar na ganin har yanzu akwai sauran rina a kaba
A shekarar 1948 ne kasashen duniya suka rattaba hannu akan wata yarjejeniyar amincewa muhimman hakkokin dan Adam bayan lura da ukubar da jagoran Jamusawan wancan lokoci Hitler ya ganawa abokan gabarsa a zamanin yakin duniya na biyu, saboda haka ranar ta 10 ga watan Disamba ke zama wani lokaci na bitar halin da ake ciki a fannin ‘yancin dan Adam
Sai dai shekaru 70 bayan wannan alwashi har yanzu ana fuskantar jan kafa a wannan fanni a nafiyar Afirka, inji magatakardar hukumar kare dan Adam ta CNDH mai shari’a Amadou Alichina kourgeni
Matsalar tsaron da aka shiga a kasashen dake fama da hare haren ta’addanci a yau, na daga cikin matsalolin da suka hanawa jama’a morar ‘yanci da dama
Binciken hukumar kare hakkin dan adam ta CNDH a wasu yankunan karkara ya yi nuni da cewa ana ci da hakkin makiyaya a wurare da dama a Nijar
Garkame ‘yan kasa ba tare da wata kwakwarar hujja ba wani bakon al’amari ne da kungiyoyin fafutika suka ce yana neman samun gindin zama a wannan kasa saboda haka suka lashi takobin yakar wannan dabi’a dai dai da abin da doka ta yi tanadi
Shagulgulan ranar ta bana sun tahallaka ne wajen kiraye-kirayen al’umomin duniya akan bukatar su tashi tsaye don kwatar ‘yanci wato Stand Up For Your Rights
Domin karin bayani saurari rahotan Sule Muminu Barma

Dubi ra’ayoyi
Yan majalisar dokokin Jamhuriyar Nijar sun amince da kasafin kudin shekara mai zuwa, wato 2019, amma 'yan adawar kasar da kungiyoyin kare hakkin fararar hula sun sa kafa sun shure kasafin kudin saboda wasu kurakurai dake cikinsa
Majalisar dokokin Jamhuriyar Nijar ta amince da kasafin kudin shekara 2019 da kuri’u 129 daga cikin 171
Akasarin ‘yan majalisar sun yi na’am da wannan kasafi yayin da wakilai 33 su ka nunawa adawa da kasafin kudin
Ministan Kudi Massaoudou Hassoumi dake halartar wannan zama ya yabawa ‘yan majalisar saboda a cewarsa, wannan babban makami ne ku ka bawa gwamnati don ganin ta gudanar da mahimman aiyukan kasa, idan kuka lura fiye da rabin kasafin zai maida hankali ne wajen aiyukan gina kasa
A jajibirin zaman majalisar wasu kungiyoyin fafutika da suka shafe kwanaki suna nazarin tsarin kasafin na 2019, sun shawarci wakilan al’umar su yi watsi da wannan kasafi akan wasu dalilai
Miliyan 2050 na CFA ne gwamnatin ta Nijer ke bukata domin tafiyar da harakokin wannan kasa a badi ta hanyar kasafin da ya tahalakka ga kudaden harajin cikin gida a wani lokacin da akasarin ‘yan kasar ke fama da fatara
Ga cikakken bayani daga Sule Mumuni Barma

Dubi ra’ayoyi
Binciken da jami’ai suka gudanar a wata motar da ta fito daga kasar Burkina Faso ne dauke da lodin dankalin turawa ya ba da damar gano wasu bahunhunan  shake da kwayar Tramadhol da aka fi sani da Tramol kimanin kilo 25000
‘Yan sanda a Jamhuriyar Nijar sun cafke wasu masu safarar miyagun kwayoyi lokacin da suke kokarin ratsa kasar da nufin isar da wasu bahunhunan kwayoyin Tramadhol zuwa kasar Libya
Binciken da jami’ai suka gudanar a wata motar da ta fito daga kasar Burkina Faso ne dauke da lodin dankalin turawa ya ba da damar gano wasu bahunhunan shake da kwayar Tramadhol da aka fi sani da Tramol kimanin kilo 25000
A lokacin kamen, daya daga cikin masu safarar na jiran isowarsu Yamai domin aikawa da su zuwa Agadez inda a can ma aka gano wasu kayan na daban in ji kakakin hukumar ‘yan sanda, Cap
Mainasara Adili Toro, a lokacin da ake gabatarwa manema labarai wadannan diloli
Bayanai sun yi nuni da cewa masu safarar na ratsa kasar ta Nijar ne domin isar da hajarsu zuwa kasar Libya inda sojan sa-kai ke gobza fada a rikicin shugabancin da kasar ke fama da shi
Hukumar ‘yan sanda ta bayyana cewa za ta damka wadanan mutane a hannun hukumomin shara’a don ganin an gurfanar da su a gaban kuliya
Ko a makon jiya ‘yan sanda sun gargadi jama’a akan bukatar matsa kaimi wajen yaki da miyagun kwayoyi bayan da suka cafke wasu ‘yan fashin da bayanai ke nuni da cewa amfani da kayan maye ne mafarin da wadannan matasa suka rungumi dabi’ar kisan kai da kwacen dukiyoyi bayin Allah
Saurari rahoton Sule Mumuni Barma daga Yamai:

Dubi ra’ayoyi
Kasar Kamaru tace ta kafa wani kwamiti da zai raba daruruwar mayakan ‘yan awaren kasar da Boko Haram da makamai, wadndaa suka amince su ajiye makamansu kana a sake maida su ga jama’a
Sai dai masu fashin baki sun ce kwamitin nada jan aiki a gabansa a yankin masu amfani da harshen Ingilishi, inda fadar tsakanin gwamnati da mayakan ‘yan awaren ke kara ta’azzara
Tashin hankalin na zuwa ne kasa da mako daya bayan shugaba Paul Biya ya kafa kwamitin kasa da zai kwace makamai, ya wargaza kungiyoyin ta’addancin kuma ya maida ‘yan Boko Haram masu yaki a arewacin kasar da ma mayakan ‘yan aware dake arewa da kudu maso yammacin kasar da suka amince su ajiye makamai kuma a saka su cikin jama’a
Gwamnati tace an kafa wannan kwamiti ne domin taimakawa daruruwar tsofaffin mayakan sa kai da suka karbi kirar shugaba Biya da su ajiye makamai kuma a yi musu afuwa ko kuma su ci gaba da yaki sojoji su hallakasu
Kungiyoyin ‘yan bindgan dai suna fafutukar karbarwa yankin kasar mai amfani da harshen Ingilishi ‘yancin kai ne
Akasarin al’ummar Kamaru suna amfani na da harshen Faransanci
Wannan yakin ‘yan awaren ya lakume sama da rayukan dubu daya da dari biyu, a cewar alkalluma da gwamnati ta fitar
Kasar Burindi ta bawa hukumar kare hakkin bil adama watanni biyu da tabar kasar
Dubi ra’ayoyi
Kasar Burindi ta bawa hukumar kare hakkin bil adama watanni biyu da tabar kasar
Hukumar kare hakkin bil Adama ta Majalisar Dinkin Duniya ta ce, kasar Burundi ta ba ta umurnin ta rufe ofishinta jakadancinta da ke kasar
A yau Alhamis, mai magana da yawun hukumar Ravina Shamdasani ta ce, sun samu wasikar ne a jiya Laraba, inda aka nemi da su rufe ofishinsu
Wannan umarnin da aka ba hukumar, na zuwa ne watannin bayan da shugaban hukumar ta kare hakkin bil adama ta ce, “Burundi na daya daga cikin kasashen da ake yawan kashe jama'a ‘yan kwanakin nan
”
Ma’aikatar harkokin wajen kasar ta Burundi da wata majiya daga majalisar Dinkin Duniya sun ce, an ba hukumar watanni biyu ta tattara inata-inata

Amurka ta bude sabuwar hanyar kyautata dangantarta da kasar Somali, bayan kwashe shekaru da dama bata da ofis a kasar
Dubi ra’ayoyi
Amurka ta bude sabuwar hanyar kyautata dangantarta da kasar Somali, bayan kwashe shekaru da dama bata da ofis a kasar
Amurka ta sake bude offishin jakadancin ta a babban birnin Magadishu na kasar Somaliya, bayan ta kwashe shekaru da dama da rufe offishin
Cikin wata sanarwa da mai magana da yawun ma’aikatar harkokin wajen Amurka Heather Nauart, ta fitar da ke cewa an bude sabon offishin a ranar Lahadi
Wannan abun tarihin yana nuna cewar kasar Somali na samu cigaba cikin ‘yan shekarun nan, hakan na kara kyautata dangantakar difilomasiyya tsakanin kasar da Amurka da ita a cewar sanarwar
A hukunce Amurka ta yarda da sabuwar gwamnatin tarayyar kasar Somaliya a shekar 2013, amma duk da haka Amurka ta kebe wani karamin ofishinta a wani bangaren offishin jakadancin Amurka dake Nairo a kasar Kenya
Tsohon jakadan Amurka Donald Yamamoto, ya isa birnin Mogadishu, a matsayin sabon jakadan Amurka a kasar Somaliya
Ana zargin wasu mutane da yiwa mata da 'yan mata 150 fyade da cin zarafi ta hanyar lalata a Sudan ta Kudu
Dubi ra’ayoyi
Ana zargin wasu mutane da yiwa mata da 'yan mata 150 fyade da cin zarafi ta hanyar lalata a Sudan ta Kudu
Majalisar dinkin duniya ta ce sama da mata da ‘yan mata 150 ne, aka yi wa fyade ko kuma aka ci zarafinsu ta hanyar lalata a Sudan ta Kudu
Ana zargin wasu mutane dauke da makamai, kuma sanye da uniform din sojoji a kusa da Arewacin birnin Bentiu, da aikata aikata wadannan laifukan, a cewar wata sanarwar hadin gwiwa da Hukumar Asusun Tallafawa kanana yara ta fitar, da kuma hukumar da ke sa ido kan yawan jama’a da kuma ofishin karamin sakataren da ke kula da ayyukan jinkai
Dukkanninsu sun yi kira ga hukumomi da su fito su yi Allah wadai da wannan aika-aikan
A makon da ya gabata, kungiyar likitocin kasa da kasa ta "Doctors Without Borders", ta ce mata da ‘yan mata 125 aka yi wa fyade a Bentiu a lokacin da suke kan hanyarsu ta zuwa wani wuri da ake raba abinci
Kungiyar likitocin ta ce, an kuma kwacewa matan kayayyakinsu na sawa da suka hada da takalma da riguna har da katin karbar abinci
A cikin wata sanarwa da majalisar dinkin Duniya ta fitar, ta ce an ci zarafin mutane 2,300 a Sudan ta Kudu a farkon shekarer nan ta 2018, mafi aksarinsu kuma mata

Dubi ra’ayoyi
Hukumar ‘yan sandan jamhuriyar Nijar, ta yi nasarar cafke wasu ‘yan fashin da makami cikinsu har da wadanda suka hallaka wani direban tasi lokacin da suke kokarin kwace masa mota a wata anguwa a birnin Yamai
Rukunin farko na ‘yan fashin da hukumar ‘yan sanda ta gabatarwa manema labarai ya kumshi matasa hudu, wadanda bincike akan kisan da aka yiwa wani direban tasi anan yamai a kwanakin baya ya rutsa da su, kamar yadda kakakin ‘yan sanda Kaftin Mainasara Adili Toro ke karin bayani
Hukumar ta ‘yan sanda ta gabatar da wani rukuni na biyu na matasa daga cikin ‘yan fashin da dubunsu ta cika
Tukin tasi a birnin yamai a wasu lokutan da sawu ya dauke aiki ne dake cike da hatsari, saboda haka shugaban kungiyar SyncoTaxi Gamatche, Mahamadou, ke jinjinawa hukumar ‘yan sandan sakamakon cafke wadanan ‘yan fashin
Yawaitar amfani da miyagun kwayoyi a wurin matasa na daga cikin manyan dalilan da hukumar ‘yan sanda tace ta gano, suna jefa matasa cikin aiyukan asha a ‘yan shekarun nan, musamman a manyan birane
Saboda haka hukumar tace dole ne a matsa kaimi wajen yaki da masu safarar miyagun kwayoyi, anan Jamhuriyar Nijer domin takawa wannan sabon al’amari burki
Ga cikakken Rahoton daga wakilinmu Sule Mumuni Barma

Dubi ra’ayoyi
Gwamnatin jamhuriyar Nijar ta bada sanarwar kafa dokar ta baci a wasu gundumomin yankin Tilabery, da nufin baiwa jami’an tsaro cikakken hurumi a yakin da kasar ke yi da kungiyoyin ‘yan ta’adda da na ‘yan fashin da suka addabi jama’a
Taron majalisar ministocin da ya gudana a jiya juma’a ne ya bada sanarwar kafa dokar ta baci, a gundumomin Tera Say da Torodi, bayan la’akari da yawaitar kashe kashe da sace sacen dukiyoyin jama’a, sakamakon matsalar tsaron dake da nasaba da halin da ake ciki a kasashe makwafta wato Mali da Burkina Faso
Kakakin gwamnatin Nijar minista Abdourahamna, a wata tattaunawar wayar tarho yace, sa’o'i kalilan bayan daukar wannan mataki wasu ‘yan bindiga sun hallaka wani jami’in Douanes kokuma kwastom a wata tashar binciken Tera, to amma tuni jami’an tsaro su ka yi nasarar kama daya daga cikin wadannan mahara inji gwamnatin Nijar
Yankin Tilabery na daga cikin yankuna uku dake cikin karkashin dokar ta baci, tun a shekarar 2017, bayan lura da yadda ‘yan ta’addan Mali ke shigowa domin kai hare hare kamar yadda rikicin boko haram a Arewa maso gabashin Najeriya ya yi, sanadiyar daukar irin wannan mataki a yankin Diffa ko da yake talakawa na korafi a game da yadda matakin ya haifar da tsayawar harokokin yau da kullun a yankin

Dubi ra’ayoyi
Jamhuriyar Nijar ta sanya hannu a wata yarjejeniya tare da wata kungiya ta kasar Faransa da ake ce ma NOE, aka mika mata nauyin kula da dajin Termit Tuntuma mai dauke da namun daji
Kasar Nijar tare da hadin gwiwar wata kungiya ta kasar Faransa NOE, sun rattaba hannu a wata yarjejeniya na mika dajin Termit Tuntuma ga kungiyar, na tsawon shekaru Ashirin, dajin Termit na daya daga manyan dazuzuka masu kunshe da namun daji na Afirka
A cewar Abdullahi Haruna, jagoran kungiyar NOE a Nijar, abunda yaja hankalinsu shine, wata kungiya da suka gani a kasar Cadi mai kula da daji goma sha shidda, babban burin su shine tattalin namun dajin dake neman bacewa
Ya ci gaba da cewa, za su dauki matasan yankunan a horos da su aikin gandun daji, su gina rijijyoyi, kula da kiwon lafiya, inganta ilimi, yaki da masu fasa kwauri da yankin yayi kaurin suna da shi
Game da cece kuce da jama'a ke yi kan cewar an sayar da dajin, ya ce sun dade suna ziyartar dajin tare da ganawa da hukumomin wajen, sarakunan gargajiya, masu aikin man fetur da sauran su, don neman shawarar su, aikin su kuma na inganta ci gaban al'umma ne
Abdullahi ya tabbatar da cewa suna da isassun kayan aiki da suka hada da kanana jirage Drone kurman jirgin, lasifikoki da sauran su, don tabbatar da tsaro, hakan kuma ya ce zai janyo masu yawon buda ido daga wasu kasashen duniya

Dubi ra’ayoyi
Wata kungiya mai fafutukar kare hakkin 'ya'ya mata, ta gudanar da gangami don wayar da kan iyaye da yara mata muhimancin ilimi
A jamhuriyar Nijer, kungiyar FAD mai fafutukar kare hakkin mata ta kaddamar da wani zagaye a makarantun kasar, domin wayarda kan dalibai a game da wata sabuwar dokar dake haramta aurarda ‘yan mata dalibai masu shekaru 16 da haifuwa, a wani yunkurin basu damar samun ilimi mai dorewa
A watan disambar 2017 ne shugaban kasar Nijer Mahamadou Issouhou, ya saka hannu akan wata ayar dokar, dake baiwa ‘yan mata dalibai kariya tun daga aji na daya har zuwa shekaru 16 da haifuwa matakin da tun tashin farko ya samu karbuwa a wajen ‘yan majalisar dokokin kasar
Sakamakon lura da irin matsalolin da auren wuri ke jefa ‘yan mata cikin, sai dai kawo yanzu jama’a na jahiltar wannan dokar, hakan yasa kungiyar ONG FEMMES ACTIONS ET DEVELOPPEMENT ta shirya wannan kamfe ta wayarda kan ‘yan mata a makarantun Sakandire a daukacin kasar
Daruruwan dalibai ne suka halarci wannan gangami domin sauraren sakonnin da kungiyar ta FAD ke tafe da su, Haoua Elhadji Abdou wata daliba a makarantar CSP Kouara ta ce taron ya fitar da ita daga jahilici
Sai dai matashiyar tace akwai alamar tambaya a wannan tafiya, hukumomin ilimi sun yi na’am da wannan yunkuri na ONG FAD, domin a cewar Darektar bunkasa ilimin ‘yan mata Mariama Chifkao, kamfen din zai taimaka wajen wayar da kan ‘yan mata dalibai, da cewa doka ta tanadi wasu mahimman matakan dake basu kariya da dukkan wani goyon bayan da ya dace domin samun ilimi mai dorewa…
Dokar mai lamba 935 ta watan disambar 2017 da ake kira Decret Portant Sur La Protection Le Soutien Et L Accompagnement De La Jeune Fille Scolarisee a wani sashenta ta kunshi matakan yaki da miyagun malaman makarantar dake kwatanta amfani da matsayinsu don tafka ta’asa, akan dalibansu ‘yan mata saboda haka gangamin na ONG FAD bai manta da wannan batu ba
Wakilin Muryar Amurka a Yamai Sule Mumuni Barma ya aiko mana karin bayani

Dubi ra’ayoyi
Al’umomi a Jamhuriyar Nijar suna kira ga hukumomi su dauki matakin magance matsalolin Boko Haram da suke kara zafafa kai hare hare da aikata wasu miyagun ayyuka a ‘yan kawanakin nan a yankin Diffa inda satar mata da yara kanana domin neman kudin fansa ke kokarin samun gindin zama
Lamari na baya bayan nan shine wanda ya faru a wasu kauyukan da’irar Tomourour inda ‘yan bindiga suka sace ‘yan mata 15, kwanaki 500 bayan sace rukunin farko mai kunshe da mata da yara kanana kimanin 39 a kauyen Ngalewa abinda ‘yan majalisar dokoki daga mazabar wannan yanki suka yi tur da shi
Kungiyoyin kare hakkin mata sun bayyana kaduwa da yadda wannan al’amari ke kara tsananta duk kuwa da cewa doka ta haramta cin zarafin dan adam a Nijer
Matsalolin ta’addanci a Jamhuriyar Nijer wani abu ne da ya mayar da dubban yara marayu wadanda aka hallaka iyayensu a filin daga ko wadanda aka tarar a cikin gida
Rahotannin yammacin litinin 26 ga watan Nowamba na cewa, biyu daga cikin ‘yan matan da aka sace a daren juma’a 23 ga wata sun yi nasarar tserewa daga hannun ‘yan bindigar da suka yi garkuwa da su
Zaman dar dar din da aka shiga a yankunan da kungiyoyin ta’addanci ke cin karansu ba babbaka ya sa wasu iyaye a karkara soma dari darin sanya ‘yayansu aikace aikacen da a can baya yara musamman ‘yan mata ke yi domin walwalar iyali
Saurari karin bayani a kan wannan batu a shirin Domin Iyali ranar alhamis
Dubi ra’ayoyi
A cikin daren jiya ne a ka gano yaran nan da a kayi garkuwa da su a Birnin N'Konni tun ranar Asabar din da gabata, bayan da masu garkuwar suka ce sai an basu kudi sannan su sako yaran
An gano wasu yara biyu da wasu mutane da ba'a san ko su wanene ba, suka yi garkuwa da su a birnin N'Konni da karfe 9 da minti 18 na daren jiya litinin
A lokacin da mahukunta suka je yiwa iyayen yaran da jama'ar gari da suka yi tururuwa a wata unguwa barka da gano wadanan yaran, Magajin garin Birnin N'Konni, Docteur Assumane Sumaila, ya bayyana cewa barayin sun bugawa iyayen yaran waya akan su kai masu kudin fansa a Najeriya, amma rashin dabararsu ta sanya aka kai ga ceto yaran
Naira Miliyan 10, kwatankwacin Sefa miliyon 16 ne barayin suka bukaci a kai masu kafin su sako yaran
Shugaban gundumar birnin N'Konni, shugaban dukkan jami'an tsaro na wannan gundumar kuma, malam Ibrahim Abba Lele ya tabbatar da cewa ba a ba barayin ko sisi ba
Allah ne ya taimaka aka gano su
Ba a dai kai ga kama barayin ba, amma ana kan gudanar da bincike, a cewar malam Ibrahim Abba
Daya daga cikin wadanda a kayi garkuwa da dansa, ya bayyana farin cikinsa bayan ganin an sako yaran ya kuma yaba da kokarin da jami’an tsaro da sauran jama’a suka yi wajen ganin an gano yaran
Wannan lamarin ya sa hukumomi na bariki da na gargajiya na Birnin N'Konni, yin kira ga al'ummar wannan gundumar, da ta sa ido sosai akan abubuwan dake faruwa, ganin cewa an soma ganin wadansu dabi’u a wannan yankin, da ba'a saba gani ba, da suka shafi sha'anin tsaro

Dubi ra’ayoyi
Likitocin kasar Kamaru sun ce aiki yana fin karfinsu, yayin da abokan aikinsu ke tafiya wadansu wurare neman ingancin rayuwa
Kasar kamaru tana da kimanin mutane miliyan ishirin da biya, ban da kimanin ‘yan gudun hijiya dubu dari uku da hamsin da suka kauracewa kasarsu Afrika da tsakiya, da kuma kimanin ‘yan gudun hijira dubu dari da suka gujewa hare haren Boko Haram a Najeriya
Har wa yau, akwai ‘yan gudun hijira na cikin gida dubu dari uku da kungiyar Boko Haram da kuma tashe tashen hankali da ‘yan aware daga yankin dake amfani da harshen ingilishi na kasar suka haddasa
Sama da likitoci dari biyar da kuma ma’aikatan jinya-nus-nus dubu biyar ake horaswa a kasar Kamaru kowacce shekara
Sai dai a shekarar alib da dari tara da casa’in da shida, da kasar ta fuskanci komadar tattalin, aka zaftare albashin likitoci da kashi sittin cikin dari, zuwa kimanin dala dari uku a wata, sabili da haka, da dama suka kaura zuwa kasashen waje, har yanzu wadansu suna tafiya wadansu kasashe sabili da karancin albashi
A watan Agusta, hukumomin kasar suka fitar da rahoto cewa, ma’aikatan jinya suna kauracewa asibitai a yankunan da ake amfani da harshen ingilishi, biyo bayan hare haren da aka kashe ma’aikatan jinya da dama, aka kuma raunata wadansu tari
Dubi ra’ayoyi
yanzu haka wasu yan bindiga sunyi awon gaba da wawsu 'yan mata goma sha biyar a cikin garin Tamur dake Jihar Diffa, lamarin da ya tada wa mutane hankali sosai
'yan majalisun yankin sun yi kira da gwamnati ta tashi tsaye sosai akan harkokin tsaro
A yau da safen nan ne aka samu labarin cewa wasu 'yan bindiga da ake kyautata zaton 'yan Boko Haram ne, jiya da daddare, sun sace wasu 'yan mata goma sha biyar a cikin garin Tumur da ke yankin Diffa
Shekaran jiya da daddare an kashe mutane takwas a garin na Tumur, sannan akwai wani gari da ke makwabtaka da shi wato Bage da ke kusa da garin Tumur din shi ma, an ce sun yi awon gaba da 'yan mata uku
Lamarin da ya yi matukar tada hankulan jama’ar yankin
'Yan majalisun da su ke wakiltar yankin Diffa sun fitar da wata sanarwa ta hadin gwiwa ta hannun kakakinsu, wato Lamido Mumuni Haruna, inda su ka yi kira ga gwamnatin Jamhuriyar Nijar da ta dauki mataki akan matsalar tsaro da ake fama da ita a yankin nasu
Ga cikakken rahoton daga wakilin mu Sule Mumuni Barma:



Dubi ra’ayoyi
Wasu 'Yan Kungiyar Boko Haram Sunyi Sanadiyyar Mutuwar Ma'aitan Kamfanin Faraco A Kauyen Toumour Dake Jamhuriyyar Niger
A jamhuriyar Nijer wasu ‘yan bindigar da ake kyautata zaton ‘yan kungiyar Boko Haram ne sun hallaka wasu ma’ikatan kamfanin Foraco mai aiyukan gina famfunan karkara, yayinda wasu suka ji rauni a sakamakon harin da suka kai a jiya da daddare a kauyen Toumour a yankin Diffa
Bayanai daga mazaunan kauyen Toumour, na cewa da misalin karfe 2 na daren jiya Laraba, wayewar yau Alhamis ne wasu ‘yan bindigar da suka shigo gari akan dawakai, inda suka budewa jami’an kamfanin Foraco wuta, wadanda ke yada zango a ma’aikatar magajin gari, akan hanyarsu ta zuwa karkarar Bosso domin aiyukan gina fanfuna
Magajin garin Toumour Alhaji Mani Orte, yayi ma shashen Huasa na Muryar Amurka bayanin, inda ya tabbatar da faruwar wannan al’amarin
Kauyen Toumour mai yawan al’uma kusan 13,000 nada nisan kimanin kilomita 80, daga gabacin Diffa babban birnin jihar, yayinda ta bangaren kudu garin ke da nisan kilomita 7 da iyaka da jihar Borno a Najeriya

Dubi ra’ayoyi
Shahararren mawakin Jamhuriyar Nijar, Alhaji Maman Barka, mai gurimi ya rasu
Ya rasu ne a yau Laraba 21 ga watan Nuwamber a Yamai bayan da ya yi fama da rashin lafiya na wani lokaci mai tsawo
A yammacin gobe Alhamis za a yi jana’izar mamacin wanda ya rera wakokin zamantakewa sama da 100
Galibin wakokinsa cikin harshen Hausa yake yi, abin da ya sa wadanda suka san shi ke cewa babban rashi ne ga Jamhuriyar ta Nijar
Marigayi Mamman Barka wanda aka fi sani da suna Barkayi, ya yi fice da wakarsa ta Maryam Mariya Maryam
A tashin farko ya dauki kada gurimi a matsayin wani abin sha’awa inda ya kan rera waka wa mutanen da suka faranta masa rai saboda soyayya ko kauna
Wakar da ta fiddo sunansa ita ce wace ya yi wa wata masoyiyarsa Maryam lokacin da yake matsahi, hakan ya sa aka gayyace shi taron kalankuwa din da aka shirya a shekarar 1986 a Zinder kafin daga bisani ya fiddo wasu wakokin irinsu Tankari dan Garba Gidan Haya ko wakar Aure da sauransu
Kara samun karbuwa a wannan haraka ta gurimi ta sa Maman Barka mayar da hankali kacokan akan batutuwan da suka shafi al’adu, yayin da ya ci gaba da ba da gudunmowa akan maganar ci gaban ilimi
Malan Moussa Garba, darektan cibiyar bayar da horo a fannin kade-kade da wake-wake CFPM TAYA da ke yamai
Da ma daga cikin matasan da suka rungumi sana’ar waka, sun ci amfanin zamansu da Alh
Maman Barka, kamar yadda Maman Sani Mati ke cewa wanda ya canza sheka daga HIP HOP zuwa makadin gurimi
Wani binciken da mawakin ya gudanar a garuruwan kewayen tafkin Chadi, ya ba shi damar gano wani gurimin dake kan hanyar bacewa a halin yanzu, duk kuwa da cewa shi ne kayan kidin da yafi kowane shiga ran al’unmomin wannan yankin inji wani abokinsa Mousa Kambay Garba
Jami’i a gidan raya ala’adun kasar Nijer da ake kira CCOG Maman Barka ya rasu ne a wani lokacin da yake gab da zuwa ritaya
Dubi ra’ayoyi
Wakilin Majalisar Dinkin Duniya, Martin Griffith, ya ziyaranci kasar Yemen domin shirin tattaunawar zaman lafiya
Wakilin Majalisar Dinkin Duniya na musamman kan rikicin Yemen, Martin Griffith, yana ziyara a kasar ta Yemen, domin share fagen tattaunawar zaman lafiya da ake shirin yi
Ziyarar na zuwa ne, yayin da wani sabon fada ya barke a farkon makon nan a birnin Hodieda
An shirya cewa, Griffith zai hadu da Jami’an Houthi da ke samun goyon bayan Iran, a wani yunkuri na shawo kan su da gwamnatin Yemen da ke samun goyon bayan Saudiyya, domin su hau teburin tattaunawa a kasar Sweden kafin karshen shekarar nan
A ‘yan kwanakin nan, bangarorin biyu sun amince da gayyatar ta Griffith, amma rahotanni sun ce, barkewar sabon rikicin da aka samu a kwana nan, zai iya kawo cikas ga kokarin sulhunta bangarorin biyu
Dubi ra’ayoyi
Wata dambarwar siyasa ta kai 'yan jam'iyyar CDS Rahama kotu a janhuriyar Nijer akan wasu shawarwari da jam'iyyar ta yanke da basu yiwa wasu dadi ba
A Janhuriyar Nijer mako biyu bayan da jam’iyyar CDS Rahama ta gudanar da taronta na kasa, wasu shugabannin jam’iyyar Sun bayyana shirin shigar da kara a gaban kotu saboda a cewarsu ba da yawunsu aka shirya wannan taron da a karshensa aka zabi Bubakar Madugu a matsayin sabon shugaba ba
Rashin yarda da halaccin wadanda suka wakilci rassan jam’iyyar ta CDS Rahama a wurin wannan taro da ya bayyana Me Madougou Boubakar a matsayin sabon zababben shugaban jam’iyyar na kasa baki daya ya sa bangaren tsohon shugaba Abdou Labo soma shirye shiryen maka abokan hamayyarsu a kotu akan bukatar ta soke dukkan shawarwarin da taron na Yamai ya tsayar

Malan Abdou Ammani na kan gaban wannan yunkurin
Yace su ba su ki a sasanta ba amma wancan bangaren sun ga shirin ba zai gyara su ba
Bayan haka akwai ka’idodin zama shugaba a jam’iyyar
Kamar yadda bangaren Labo ke kallon bangaren Madougou da rashin cancantar tafiyarda harakokin jam’iyya, haka dayan bangaren ke cewa tun jimawa doka ta yanke hukunci akan makomar siyasar Abdou Labo inji Malan Moutari Kadri, kusa a bangaren Me Madougou Bouabkar

Dubi ra’ayoyi
Kwamandan Rundunar Sojin Kasar Liberia Ya Nuna Damuwa Akan 'Yan Ta'adda Da Suke Shigowa Kasar Da Yadda Za'a Magance Su
Mukaddashin shugaban rundunar sojin kasar Liberia, ya nuna damuwa kan yadda ‘yan ta’adda suke shiga cikin kasar daga kasashe makwabta
Yayi wadannan kalaman ne yayin wata ganawa ta musamman da Muryar Amurka, Kwamandan Sajent Manjo Karmoh Duke Freeman, ya ce ya zama dole a dauki matakin kara dakarun kasar, domin hakan ya zama sako ga ‘yan ta’adda da ke aikace-aikacensu a kan iyakokin kasar
Ita dai rundunar dakarun kasar ta Liberia, mai yawan sojoji dubu biyu, an sake hada ta ne bayan yakin basasan da ya kawo karshe a shekarar 2003
Dakarun Majalisar Dinkin Duniya da ke taimakawa kasar a baya, sun janye a farkon shekarar nan, lamarin da ya bar kasar cikin yanayi na rashin cikakken tsaro

Dubi ra’ayoyi
Mutanen da ke da nasaka a kasar Kamaru suna zanga-zanga kan rikicin da ake ci gaba da samu a yankin masu amfani da harshen Ingilishi, bayan arangama tsakanin jami’an tsaron gwamnati da ‘yan bindigar ‘yan aware da yayi sanadin mutuwar nakasassu masu yawa
Wasu mutanen da rikicin ya bi ta kansu, yanzu haka an mayar da su nakasassu
Zanga-zangar da suka fara yi jiya Litinin a fadin kasar Kamaru na zuwa ne, bayan wani fada da ya kaure a karshen mako, wanda yayi sanadiyar rayukan ‘yan bindigar 25 haka kuma an kashe wasu sojoji
Martin Ndende mai shekaru 54 na daga cikin daruruwan masu dauke da nakasa da suka fito zanga-zanga kusa da ma’aikatar tsaro jiya Litinin
Ndende, wanda kwashe shekaru 35 yana fama da lalurar rashin ji, ya je yankin masu amfani da ingilishi domin ya koyar da ilimin falsafa, a arewa maso yammacin garin Kom a watan Satumbar shekarar 2017
Ko wata guda bai kai ba a makarantar, ‘yan bindiga suka kai musu hari suka kone makarantar saboda basu bi umarnin rufe makarantar ba
Ndende ya ce yana daga cikin mutanen da suka fuskanci ta’addancin ‘yan bindiga a yankin masu amfani da ingilishi na Kamaru
ya ce yaje ne domin ya koyar da yara a yankin, saboda masu kishin kasa na gaskiya da iyaye ba zasu taba yarda da abin da zai kawo cikas ga ilimin yaransu ba
ko da kuwa a kasashen da ake yaki, akwai kariya da ake baiwa yara don su sami damar ci gaba da neman iliminsu
Dubi ra’ayoyi
A wani yinkuri na neman sanin samfur din yanayin gidaje a Janhuriyar Nijar, hukumar kidaya za ta dau alkaluma a dubban gidaje a wurare wajen 250 a kasar
Ma'aikatar kididdiga ta Nijer reshen jahar Dosso, ta gudanar da taron fadakarwa, da ya hada hukumomi na birane da sarakunan gargajiya da limamai da manyan malamai, on samo wata kididiga ta iyalai daban - daban gameda halin rayuwarsu domin tantance wadanda ke cikin matsanancin talauci domin su kansu, su dauki matakan kyautata rayukansu da irin yanda hukumomin kasar ke iya agaza musu
Magatakardan offishin gwamnan jahar Dosso Malam Assumane Amadu shine ya jagoranci bukin soma wannan taron a Birnin Dosso, kuma a lokacin da yake jawabin soma taron yana mai cewa za a yi wannan aikin ne saboda amfanar jama'a
Don haka ya bukaci hadan kan jama'ar
Labarun da ke gare mu a halin yanzu, sun nuna cewa tsawon wadannan watanin 3, tawagogi 15 na ma'aikatar kididdiga ta wannan kasar kowace da durobanta da shugaban tawagar da masu kididiga 3 za su ziyarci dukkan fadin Nijer domin tantamnawa da iyalai dubu 3 a wurare 250 a dukkan fadin Nijer
Ga wakilinmu a Birnin Konni Harouna Bako da cikakken rahoton:

Dubi ra’ayoyi
A cigaba da kokarin da kasashe ke yi na tsaftacce muhalli, wasu sassan Janhuriyar Nijar sun mai da hankali kan kawar da ledoji
Shiyya ta uku ta da'irar Damagaram ta kaddamar da wani shiri na sayen ledodi,a karkashin tallafin shirin projet PRO-EMPLOI da kungiyar GIZ ta kasar Jamus ta bullo da shi
Kimanin mutane dari biyu da hamsin ne aka zaba da suka hada da mata masu karamin karfi, mabukata da matasa marasa aikin yi, inda za a biya su jika tamanin na sefa tsawon kawna arba'in, wanna shiri zai taimaka wajen tsabtar muhalli da yaki da hamada,
Ance kimanin mutun dari biyu da hamsin aka zaba wadanda suka hada da mata dari da saba'in da maza tamanin su ka yi aikin tsinar ledar da suka kai shiyyar ta uku, inda ko wannensu zai samu jikka tamanin ta sefa (F
CFA)
Wasu mata Hadiza, Rabi da Mariama da suka kawo ledodni sun ce wannan ba karamin taimaka musu aka yi ba, inda suka ce kudin nan zai shafe musu matsaloli da dama musamman na abinci da makarantar yara

Dubi ra’ayoyi
Kungiyoyi masu zaman kansu da kare hakkin bil'adama a jamhuriyar Nijar, na kiran hukumomi da su kara kokari don ceto mata da yara kanana da aka sace, kimanin kwanaki 500 ke nan da suka gabata a kauye N'Galewa
A yau 15 ga watan Nuwamba ake bukin cika kwanaki 500 da wasu ‘yan bindiga suka sace mata da yara kanana kimanin 39, a kauyen N’GALEWA dake yankin Fiffa, kungiyoyin kare hakkin jama’a sun bayyana damuwa
Dan gane da abinda suka kira halin ko in kula da mahukuntan Nijer ke nunawa, wannan al’amari da suke ganin ya kai matsayin da shugaba Mahamadu Isuhu, da kansa ne ya kamata ya dauki matakin warwarewa
A taron manema labaran da suka kira domin tunawa da wadanan mata da yara 39, na kauyen N’GALEWA shuwagabanin kungiyoyin fafitikar kare hakkin dan adam sun yi tunatarwa akan yanayin da wannan al’amari ya faru
Mai magana da yawun kungiyar Kaka Touda Mamadou Goni, jigone a kungiyar AEC, shugaban kungiyar CONIDE mai kula da kare hakkin yara Moussa Sidikou, dake cikin wannan gwagwarmaya ta ceton mutanen N’GALEWA, na ganin rashin wani hobbasa daga wajen hukumomi tamkar take hakkin yara ne a kasar da saka hannu a yarjejeniyar kasa da kasa
Kungiyoyin sun bayyana cewa, zasu ci gaba da gwagwarmaya ba fasawa, har zuwa lokacin da suka tabbatar wadanan mata da yara na N’GALEWA sun koma hannun iyayansu


Dubi ra’ayoyi
Yankunan mutanen kasar Kamaru masu magana da harshen Ingilishi a kasar sun dai-daice, tun bayan wani farmaki da ‘yan sanda suka kai a yankin da yayi sanadiyar mutuwar mutane 30 a cikin kwanaki biyu
Sabon fadan ya kaure ne kusan sati daya da rantsar da shugaba Paul Biya, wanda yayi gargadi ga ‘yan a ware da su ajiye makamansu, ko kuma a kashesu
A yau Laraba ne mai magana da yawun rundunar sojojin kasar Colone Didier Bedjeck, ya fada cewa an samu karuwar mace-mace, biyo bayan arangama da aka samu na ‘yan kwanaki, inda yace yawan mutanen da aka kashen sun cira zuwa fiyeda 30
Mai magana da yawun kungiyar ta ‘yan aware Ivo Tapng, kuma ya shaida ma kamfanin dillancin labarai na Reuters, cewar mayakansu biyu ne kawai suka mutu, amma su kuwa sun kashe sojoji gwmnati 13
Dubi ra’ayoyi
Gwamnatin Jamhuriyar Nijar ta bayyana janye wani shirin karbar bashin biliyan 1 na dalar Amurka daga EXIMBANK na kasar China sakamakon abinda ta kira rashin mutunta alkawalin da bangarorin biyu suka dauka a yarjejeniyar da suka sakawa hannu a shekarar 2013
A ranar 30 ga watan Satumban 2013 ne hukumomin Nijar suka cimma wannan yarjejeniya da EXIMBANK a wani zaman da bangarorin suka yi a Beijing wacce a karkashinta bankin ya amince ya baiwa Nijar rancen miliyan 1000 na dalar Amurka da za a yi amfani da shi wajen aiwatar da wasu mahimman ayyukan ci gaban kasa a bisa sharadin ramka wadanan kudade ta hanyar danyen man da kasar ke hakowa a rijiyoyin Agadem
Sai dai wata sanarwar da majalisar ministoci ta bayar a farkon watan nan na nuni cewa, Nijar ta canza ra’ayi saboda abinda ta kira rashin cika alkawali
Sarkakiyar dake tattare da batun bashin EXIMBANK ya sa Firai Ministan Nijar Biirgi Raffini tuntubar kotun tsarin mulkin kasa a watan Agustan da ya shige domin ta haska fitila kan shirin gwamnati na janye kudirin karbar wannan rance
Kotun dai ta shaida mashi cewa, tilas ne a bi ta kan majalisar dokoki domin warware irin wannan yarjejeniya
Faruwar wannan al’amari ya sa ‘yan Nijar jan hankulan hukumomi su yi takatsan-tsan a duk lokacin da kasar ke shirin cin bashi daga waje tare da tantance sahihancin hanyoyin da wadannan kudade zasu shiga
Saurari cikakken rahoton Souley Moumouni Barma:


Dubi ra’ayoyi
‘Yan jam’iyyar Democrats a Amurka sun sake samun karin kujera a Majalisar Dattawa
Da yammacin jiya Litinin, an ayyana Kyrsten Sinema, a matsayin wadda ta lashe zaben kujerar Sanata daga jihar Arizona, wadda ta doke abokiyar takararta ‘yar jam’iyyar Republican Martha McSally da kusan kashi biyu cikin dari na kuri’un da aka kada
McSally dai ta aikawa Sinema sakon murna da fatan alkhairi ta shafin Twitter
Sinema za ta zamanto mace ta farko da ta taba zama ‘yar Majalisar Dattawa daga Arizona
Zaben Arizona na daya daga cikin zabukan sanatocin da ba a san sakamakonsa ba, bayan da aka kammala zaben rabin zango tun ranar Talatar da ta gabata
Yanzu haka dai ido ya koma kan jihar Florida, inda har yanzu ana can ana ci gaba da kirgan kuri’u na zaben ‘yan Majalisar tsakanin Sanata Bill Nelson na Dimocrats da abokin takararsa Gwamna Rick Scott na Repubican
Ya zuwa jiya Litinin dai Scott yana kan gaba da kuri’u 12,500
Haka kuma ana sake kirgan kuri’un zaben gwamnan jihar Floridan
Dubi ra’ayoyi
A jamhuriyar Nijar jam’iyun adawa sun gudanar da jerin gwano hade da gangami a birnin Yamai da nufin kalubalantar gwamanatin PNDS TARAYYA da suke zargi da rashin iya mulki lamarin da suke yiwa kallon wata babbar barazana ga dimokaradiyar kasar
Dubban ‘yan Nijar ne suka karbi gayyatar kawancen jam’iyun hamayya na FRDDR ranar Lahadi, wadanda suka taru a dandalin Place Toumo kafin su yi tafiyar da ta kaisu dandalin place DE LA CONCERATION dake kofar majalisar dokokin kasa, inda suka gudanar da gangami har ma shugabannin tafiyar a karkashin jagorancin tsohon shugaban kasa Mahaman Usman suka yi jawabai
Tsohon shugaban kasar ta Nijar ya gabatar da jawabi inda ya cacckaci gwamnatin mai ci, ya na mai cewa kasar na cikin mawuyacin hali ne sakamakkn rashin iya mulki, lamarin da ya haifar da tabarbarewar siyasa, tattalin arziki da kuma fannin al’adu
Gwamnatin PNDS TARAYYA na mai ikirarin gudanar da manyan aiyuka a tsawon shekarun da shugaba Mahamadou Issouhou ya yi akan karagar mulki, sai dai shugaban jam’iyar ORDN TARMAMUWA kuma kusa a kawancen adawa na FRDDR Mamman Sani Adamou na cewa ayyukan ba ayi su don talaka ba
Tsohon ministan harakokin wajen Nijar Ibrahim Yakuba, wanda jam’iyarsa ta MPN KISHIN KASA ta raba gari da gwamnati mai ci a watannin baya, ya halarci zanga-zangar ‘yan adawa, ya kuma bayyana ra’yinsa na cewa dole ne a tashi tsaye domin a takawa gwamnatin PNDD burki
Domin karin bayani saurari rahotan Sule Muminu Barma

Dubi ra’ayoyi
Ga dukkan alamu, hankalin 'yan Janhuriyar Dimokaradiyyar Kongo da ma na makwabtan kasashe zai sake tashi saboda sake bullar annobar mugunyar cutar nan ta Ebola
Tuni ma ta hallaka daruruwan mutane a wannan karon
Bullar annobar Ebola a yakin gabashin Janhuriyar Dimokaradiyyar, ta yi sanadin mutuwar mutane 200
Hukumomi sun ce zuwa yanzu mutane 300 ne su ka mutu tun bayan barkewar annobar a cikin watan Agusta
Ma'aikatar Lafiyar Jahar ta ce rabin wadanda su ka kamu da cutar a Beni su ke, garin da ke dauke da mutane 800,000 a lardin Kivu na Arewa
Annobar ta fi bulla ne a yankin da aka fai tashe-tashen hankula, inda kungiyoyin mayaka da dama ke kai komo
Ala tilas cibiyoyin agaji su ka dakatar - ko kuma su ka sassauta - ayyukansu a lokuta da dama tun bayan bullar annobar
Dubi ra’ayoyi
Adadin mutanen da su ka mutu a sanadiyar harin bam da aka kai da wasu motoci ranar Juma’a a Mogadishu babban birnin kasar Somalia ya haura zuwa 52, a cewar wasu bayanan asibitoci biyar da aka kai mutanen
Jami’an tsaron Somalia wadanda su ka kai daukin gaggawa sunce ‘yan bindgar su hudu ne suka shiga Sahafi Otal, sannan su ka hau saman rufin ginin su ka yi ta harbin mutanen dake kasansu
Daga bisani jami’an tsaron suka sami nasarar kashe ‘yan bindigar, tare da ceto dinbin mutanen dake dakunan Otal din
Tuni dai kungiyar al-Shebab wacce ta fi shekaru 10 tana gudanar da aiyukkan ta’addanci a Somalia, ta dauki alhakin kai harin
Likitoci da jami’an asibitocin guda biyar din sun kula da mutanen da aka harba da wadanda bam ya tashi da su, sunce adadin wadanda suka mutu ya kai 52, wasu kuma 106 sun raunata
Dubi ra’ayoyi
A cigaba da neman bakin zaren game da yawan shiga Turai da bakin haure ke yi, kasashen Turai za ku kafa wata runduna ta kula da zirga-zirgar jama'a a kan iyakoki musamman na wasu kasashe
Wadansu kasashe ne na Tarayar Turai da su ka hada da kasar Jamus da kasar Hommand za su tallafa wa wadansu takwarorin su na Nahiyar Africa Nijer na daga cikin su, wannan ko domin girka wata runduna mai kula da iyakokin su don hana kwararar bakin haure da ke neman ko a mutu ko ayi rai sai sun Shiga kasashen turai
……
Dama shugaban kasar Nijer Alhadji Issuhu Mahamadu, a taron kasashe masu anfani a bai daya da halshen Faransanci da ya wakana a kasar Armeniya, ya nuna muhimmancin kasancewa tare a wannan yakin
Sai dai, yanzu haka, wadansu magabata a jahar Agadez, da ke kasancewa matattarar bakin haure masu neman zuwa Turai na ganin dokar da kasar ta dauka domin takawa masu safarar bakin haure da ma bil'adama burki na da sauran rina a kaba
Ga wakiliyarmu Tamar Abari da cikakken rahoton:


Dubi ra’ayoyi
Yinkurin 'yan ta'adda na zurma al'ummar Fulanin Janhuriyar Nijar cikin harkar ta'addanci ya ci tura bayan da Fulanin su ka yi banza da zawarcin 'yan ta'addan
Wasu shuwagabanin kungiyoyin ‘yan ta’addan arewacin Mali sun bukaci al’ummar fulanin kasashen Afirka ta Yamma su ci gaba da jihadi a wannan yanki, sai dai tuni shuwagabannin wata kungiyar makiyayan Jamhuriyar Nijar suka yi watsi da wannan kira da su ke ganinsa a matsayi wani shirme
A watan videon da aka saka a yanar gizo da yammacin Alhamis din da ta gabata ne shuwagabanin kungiyoyin da suke kiran kannsu na jihadi, wadanda suka hada da tsohon jagoran ‘yan tawayen Mali Iyad Ag Ghali da dan kasar Algerian nan da ke shugabancin reshen Alka'ida a yankin Maghreb Djamel Okacha da ake kira Yahia Abdul Hammam da Amadou Kounfa wani mai wa’azi irin na masu tsatsauran ra’ayin addini suka bukaci al’umar Fulanin kasashen Afirka ta yamma ta ci gaba da jihadi a wannan yanki kiran da kungiyar makiyayan arewacin Tilabery a ta bakin shugabanta Boubakar Diallo ta yi watsi da shi
…
A wannan video Amadou Kounfa ya yi amfani da harshen Fulatanci domin aika sako zuwa ga mutanen da ya kira ‘yan uwansa abin da shuwagabanin makiyaya ke kallonsa tamkar wani salon yaudara
Ga dai wakilinmu a Yamai Sule Barma da cikakken rahoton:

Dubi ra’ayoyi
Hukumomi a Somalia suna binciken mutuwar wasu fararen hula hudu da aka ce rundunar kwantar da tarzoma ta kungiyar Tarayyar Afrika sun kashe a jiya Talata, bayan fashewar wani bam a gefen hanya dake auna ayarin rundunar zaman lafiyar
Bam din ya tashi ne a gundumar Huriwaa dake arewacin babban birnin kasar Mogadishu, kusa da mararrabar Balad kuma ya lalata motar daukar ruwa
Wasu shedun gani da ido sun fadawa sashen Somaliya na Muryar Amurka cewa bayan bam din ya tashi, sojojin zaman lafiya sun yi farautar wadanda suka kai harin, nan ne suka harbe wasu fararen hula guda hudu a wani shagon gyaran mota dake kusa da wurin
Wadanda aka kashen sun hada da wasu direbobin motocin jama’a da wani direban wata babbar mota da ta lalace

Jami’an gwamnatin Somalia sun tabbatar da harin bam a kan ayarin sojojin da kuma mutuwar da ta biyo baya
Shedun da iyalan wadanda aka kashen suna zargin sojojin wanzar da zaman lafiyar na Kungiyar Tarayyar Afrikan da kashe fararen hular bisa ganganci a matsayin martani
Mai Magana da yawun sojojin zaman lafiyar da ake kira AMISOM a Somalia, yace rundunar tana kokarin tattara bayanai a kan batun, sai dai ya kara da cewa bai tsammaci za a kashe wani farin hula da gangan ba
Tuni mayakan sa kai na al-Shabab suka dauki alhakin kai harin bam na gefen hanya kuma suka ce harin ya kashe sosjojin Tarayyar Afrika


Dubi ra’ayoyi
Wadanda suka yi garkuwa da daliban makarantar sun ce ba za su saki yaran ba, har sai sun cimma burinsu na samun ‘yancin gashin kansu
Dakarun Kamaru na kokarin gano inda aka boye wasu dalibai da shugaban makarantarsu su 81, wadanda aka yi garkuwa da su a makarantar Presbyterian da ke arewa maso yammacin kasar
Wani gungun ‘yan bindiga da ake kira “Amba Boys” ne ya yi garkuwa da daliban a yankin da ke amfani da harshen Ingilishi, wanda yake ikrarin ya balle ya koma Ambazonia a matsayin kasa mai zaman kanta, inda mayaka ‘yan aware ke jagorar fafutukar
“Ina so na mika wannan sakon da babbar murya zuwa ga ‘yan ta’adda, mun san cewa sun tunzura mu, suna fyade suna kisan kai suna kwashe kayan jama’a, amma su kwan da sanin cewa za su fuskanci fushin hukuma
” Inji gwamnan yankin Adolphe Lele Lafrique
Wadanda suka yi garkuwa da daliban makarantar sun ce ba za su saki yaran ba, har sai sun cimma burinsu na samun ‘yancin gashin kansu
Wannan dai ba shi ne karon farko da ‘yan bindiga ke garkuwa da dalibai ba, a watan Satumbar da ya gabata, ‘yan awaren sun yi garkuwa da wasu dalibai shida a makarantar kimiyya ta Presbyterian da ke yankin Bafut a kusa da birnin Bamenda, amma daga baya suka sake su bayan da aka biya kudin fansa


Dubi ra’ayoyi
Kungiyoyin yaki da bauta a jamhuriyar Nijer sun yi na’am da matakin dakatar da kasar Mauritania daga sahun kasashen dake amfana da tsarin sassaucin haraji na AGOA wanne ke ba kasashen Afirka damar shigarda da kaya zuwa Amurka ba tare da biyan haraji ko kudaden awo ba
Lura da yadda kasar Mauritania ke ci gaba da jan kafa wajen tabbatar da dokar haramta bauta kamar yadda ta yi alkawali a karakshin yarjejeniyar kasa da kasa da ta sakawa hannu, ya sa shugaban kasar Amurka Donald Trump yanke shawarar cire kasar ta Mauritania daga sahun wadanda ke cin moriyar shirin kasuwanci na AGOA, wanda a karkashinsa kasashen Afirka ke shigar da kayan sayarwa ba tare da biyan haraji ba
Sakataren kungiyar yaki da bauta anan nijer Ali Bouzou yace wannan mataki da shugaban Amurka ya yi daida
Shi ko magatakardan kungiyar ‘yan kasuwar Nijer masu shigo da kaya daga kasashen waje Chaibou Tchombiano, yana ganin ya kamata hukumomin Amurka su daina hada laifin aikata bauta da sha’anin kasuwanci
Ankarar da gwamnatin Mauritania rashin dacewar bauta, wani abu ne da gwamnatin kasar ke kallonsa tamkar wani fito na fito da hukuma kamar yadda a yanzu haka suke tsare da wani dan majalisar dokokin dake yaki da irin wannan dabi’a, to amma kungiyar TIMIDRIA na ganin matakin na AMURKA zai iya kawo karshen wannan al’amari
A watan januaryn 2019 ne matakin na shugaba Donald Trump ke fara aiki wanda masana harakokin kasuwanci ke cewa zai iya haifarwa ‘yan kasuwar Mauritania asarar kudaden shiga daga waje musamman wadanda ke fitar da kayayyaki samfarin wannan kasa zuwa kasuwanin duniya

Dubi ra’ayoyi
Ana ta jimamin sace wasu dalibai 78 tare da shugaban makarantar tasu a yankin masu fafutukar 'yan aware na arewa maso yammacin Kamaru masu magana da harshen inglishi
Yau litinin wasu ‘yan bindiga da ba’a san ko su waye ba, sun yi garkuwa da wasu dalibai 78, da kuma shugaban makarantar Cocin Presbyterian da ke yankin ‘yan aware masu magana da harshen inglishi, a arewa maso yammacin Kasar Kamaru
Gwamna Deben Tchoffo ya tabbatar da sace daliban 78, da kuma shugaban makarantar da ke kauyen Nkwen a Bamenda, wanda shine babban birnin yankin masu fafutukar ta ‘yan aware masu magana da harshen Inglishi
Sai dai bayanai sun yi nuni da cewa, ba’a san wadanda suka yi garkuwa da daliban ba, kuma babu masaniya kan dalilin da ya sa suka yi garkuwa da su
Dubi ra’ayoyi
A cigaba da yinkurinta na kare Janhuriyar Nijar daga illar 'yan ta'adda, Rundunar Sojin Janhuriyar ta Nijar ta kakkabe 'yan ta'addan da a baya su ke tayar da kayar baya a yankin kan iyakar Tilabery
Hukumomin Jamhuriyar Nijar sun bada sanarwar yin nasarar kakkabe ‘yan ta’adda daga wuraren da suke da galaba a yankin Tilabery sakamakon wani gagarumin farmakin da dakarun kasar ta Nijar suka kai a kwanakin nan a yankunan da ke iyaka da Burkina Faso
A yayin da ya ke yi wa majalisar dokokin kasa bayani a dangane da halin da ake ciki a yankin Tilabery, biyo bayan rahotannin da ke cewa ‘yan bindiga na karbar kudaden haraji tare da fitar da zakka daga dukiyoyin wasu makiyayan dabobi a yankin ne Ministan Cikin Gidan Nijar Bazoum Mohammed ya sanar cewa dakarun tsaron kasar da ke karkashin rundunar musamman ta mayakan Nijer da ke da mazauni a kauyen Torodi ta yi nasarar wargaza wuraren da ‘yan ta’adda suka kafa sansani
Mutane kimanin 17 ne ‘yan bindiga suka hallaka a garin inates sai kisan hakimin Gasa lokaci guda da wani farar hula da aka kashe a Ayoru ba’idin yawaitar sace sacen daruruwan dabobi da koke konen makaratun boko laifin da ake dora alhakinsa a wuyan ‘yan ta’ddan Mali
Ga dai wakilinmu a Yamai Sule Barma da cikakken rahoton:



Dubi ra’ayoyi
A cigaba da fatattakar 'yan bindiga masu takura tsirarun jinsi da mabiya wasu addinai a Masar, sojojin kasar sun ce sun hallaka 'yan bindiga 19 masu alaka da kashe Kufdawa da aka yi ranar Jumma'a
Kasar Masar, yau Lahadi, ta ce ta kashe wasu 'yan bindiga 19, wadanda ake zargin su na da alaka da masu tsattsauran ra'ayin nan da su ka kashe Kufdawa 7 ranar Jumma'a, yayin da su ke kan hanyarsu ta zuwa wata majami'a a lardin yankin tsakiyar Minya
Ma'aikatar Cikin Gidan kasar ta Masar ta ce an hallaka 'yan bindigar ne a wata musayar wutar da aka yi da su a hamadar da ke yammacin lardin na Minya
Amma ba ta bayyana lokacin da aka yi musayar wutar ba
Kungiyar ISIS ta dauki alhakin kai hari kan Kirista Kufdawan, to amma ba da gabatar da shaida ba
Kirista dai kashi 10% ne na adadin mutanen kasar Masar masu yawan miliyan 100
Sun dade su na korafin kuntata masu da ake yi

Dubi ra’ayoyi
Kufdawan kasar Masar sun sake ganin abin tashin hankali bayan da wasu 'yan bindiga, wadanda kungiyar ISIS ta ce 'ya'yanta ne, su ka kai hari kan wasu motoci dauke da wasu Kufdawa su ka hallaka bakwai daga cikinsu baya ga wasu 18 da su ka raunata
A kasar Masar,wasu 'yan bindiga sun kai hari kan wasu motocin bus-bus masu dauke da Kirista Kufdawa a jiya Jumma'a, su ka kashe bakwai daga cikinsu, wanda shi ne na baya-bayan nan a hare-haren da ake yawan kaiwa kan tsirarin mabiya wasu addinai a kasar
Maharan sun bude wuta kan motocin bus-bus din a yankin tsakiyar lardin Minya bayan da Kiristan su ka je yin baftisma a majami'ar Samuel
Majami'ar Kufdawan ta fada a wata takardar sanarwa cewa shida daga cikin wadanda aka kashe din 'yan gida daya ne, kuma akwai wasu mutane 18 da aka raunata a harin
Maharan dai sun arce bayan harin
Kungiyar ISIS ta yi ikirarin kai harin kwantar baunar, bisa ga sanarawar kafar labaranta ta Amaq

Dubi ra’ayoyi
Mataimakin shugaban jam’iyar MPN KIshin Kasa ta ‘yan adawa Korone Masani ya yi wa manema labarai karin bayani akan dokokin da suka haifar da rashin fahimtar da ta tilasta masu kaurace wa zaman kwamitin kwaskware kundin zaben Nijer
Batun kayyade yawan mutanen da za su tafiyarda harakokin hukumar zabe a matakin kasa da tsarin nada shuwagabanin hukumar a jihohi na daga batutuwan da suka haddasa rarrabuwar kawuna a yayin wannan zama, mafari Kenan da 'yan adawa suka fice daga wannan taro da a can farko aka yi zaton zai kawo karshen kiki kakar dake tsakanin bangaorin siyasar Nijer
Kundin zaben kasar Nijar a sashensa na 8 ya yi haramcin shiga zabe ga duk wanda kotu ta yanke wa hukuncin daurin shekara guda a gidan yari saboda Haka 'yan adawa suka shawarci kwamitin ya sassauta zuwa shekaru 3 shawarar da masu rinjaye suka ce zai fi kyau a gabatar da ita gaban majalisar CNDP dalilin kenan da magoya bayan jam’iyar MODEN LUMAN ke ganin wannan a matsayin wani matakin datse wa shugabansu Hama Ahmadu hanyar shiga zaben shugaban kasa na 2021
Ga wakilinmu a Yamai Sule Barma da cikakken rahoton:


Dubi ra’ayoyi
‘Yan Kasar Morocco suna kara karuwa da sauran ‘yan Afrika suna shiga bulaguron nan mai cike da hatsari zuwa kasar Spain, saboda abin da suka kira tabarbarewar rayuwa da kuma kuntatawan ‘yan siyasa
Gwamnatin Morocco ta karbi kudin Turai euro miliyon 160 domin yin amfani da sojojin yakinta wurin hana bulaguro bakin haure daga kudu da saharar Afrika zuwa Turai, lamarin dake kara yin yawa
Amma yanzu ‘yan kasarta sun karu a cikin masu amfani da kwalekwale suna ratsawa ta tekunta suna tsllake tekun Baharum
Gwamnatin Morocco bata bada alakalumma a kan yawan ‘yan kasarta da suke barin kasar ta barauniyar hanya ba
Amma dai jami’an sojin ruwa da suke sintiri sun ce sun ga kwalekwale da dama suna ratsa karamin ruwan Strait of Gibraltar dake tsakanin Morocco da Spain cike makil da ‘yan Morocco, abin da suka ce yana karuwa a cikin wannan laokaci
A cewar gwamnatin ta Madrid, bakin haure ‘yan kasar Morocco dubu 13 ne suka isa Spain a cikin watan Agusta, wani adadin da ba a taba samu ba, inji Mohammed Ali, wani dan rajin kare hakkin bil adama kuma mai bada shawara ga hukumar birnin Tetouan dake arewacin Morocco inda kananan jiragen ruwan bakin hauren ke tashi zuwa Turai
Sojojin ruwan Morocco sun kashe wani dalibin karatun lauya mai shekaru 19 da haifuwa dan kasar kana suka raunata wani matashi yayin da suka bude wuta a kan kwalekwalen bakin hauren domin su tare su a wurare dabam-daban a watan da ya gabata, lamarin da ya yi sanadiyar wata gagarumar zanga zanga a garuruwar da wadanda harbin ya shafa suka fito da suka hada da Tetouan da Agadir
Dubi ra’ayoyi
A karon farko cikin shekaru biyu madugun ‘yan tawayen Sudan ta Kudu Riek Machar ya koma babban birnin kasar
Machar ya isa birnin da safiyar jiya Laraba ta filin saukar jiragen sama na Juba, daga kasar Afirka ta Kudu domin ya halarci wani buki da abokin hamayyarsa Salva Kiir ya shirya
Mutanen biyu dai sun sabunta yarjejeniyar sulhu da suka rattabawa hannu tun watan Satumba, don kawo karshen rikicin kasar da ya kwashe kusan shekaru biyar
Machar dai ya taba zama mataimakin shugabanSalva Kiir bayan samun ‘yancin kai da kasar tayi daga Sudan a shekarar 2011, amma daga baya giyar mulki ta yi sanadiyar fada tsakaninsu da ya bayansu
Kiir da Machar dai sun yi ta sa hannu akan yarjeniyoyin sulhu barkatai, amma ba a cimma nasara ba
ciki har da ta shkearar 2016 wadda a sanadin barkewar tashin hankali a babban birnin Machar ya bar kasar
Yakin basasar kasar yayi sanadiyar mutuwar kusan mutane 400,000 yayin da miliyoyi suka rasa muhallansu
Karkashin sabuwar yarjejeniyar Machar zai rike mukamin mataimakin shugaban kasa na farko karkashin gwamnatin wucin gadi

Dubi ra’ayoyi
Shugabanin Kungiyar G5 Sahel da na hadin guiwar kungiyoyin Alliance SAHEL sun gudanar da taro a Jamhuriyar Nijar a ci gaba da neman hanyoyin inganta rayuwar jama’ar yankunan da matsalar tsaro ta jefa cikin halin zaman dar- dar
Sake maido da kyaukayawar rayuwa wa jama’ar yankunan da matsalar tsaro ta afkawa a kasashe 5 mambobin kungiyar G5 Sahel shine abinda gwamnatocin wadanan kasashe ke hange ta hanyar hadakar kungiyoyin Alliance Sahel mai huldar aiki da manyan kungiyoyin duniya
Dalili kenan da wadanan bangarori suka hadu a Yamai da nufin duba yiyuwar gagauta kaddamar da ayyukan da talakawa zasu gani a kasa
A karkashin wata yarjejeniyar da bangarorin suka cimma masu hannu da shuni sun amince zasu bayarda kudaden tafiyar da ayyukan dake kunshe a tsarin inganta rayuwar jama’a yayinda kasashen G5 Sahel suka jaddada aniyar tabbatar da doka da oda don baiwa talakawa damar samun walwala a duk inda suke
A watan Disanba dake tafe shugabanin kasashen Mali da Nijar da Burkina Faso da Chad da Mauritania zasu gudanar da taron koli da zummar bibiya kan ayyukan da wannan taro ya bayarda shawara akansu, da kuma batun rundunar hadin guiwar G5 Sahel mai alhakin murkushe kungiyoyin ta’addancin da ke addabar jama’a akan iyakar Mali da makwaftanta
Saurari Cikakken rahoton Souley Moumouni Barma


Dubi ra’ayoyi
Jama'ar kasa, musamman ma 'yan jarida, na cigaba da nuna alhininsu kan rasuwar daddiyar 'yar jarida, mace ta farko da ta zama 'yar jarida a Nijar, kuma tsohuwar shugabar Hukumar Sadarwa ta Nijar, Hajiya Maryama Keita
‘Yan jarida da sauran jama’a a Janhuriyar Nijar sun kadu matuka da samun labarin rasuwar mace ta farko ‘yar jarida a kasar, wato Hajiya Maryama Keta, wadda ta rasu jiya Litinin a kasar Turkiyya, bayan shekaru 72 a duniya
Tuni aka shiga ta’ziyyar rasuwar wannan mace da ta kafa tarihi a bangaren aikin jarida da kuma gudunmowar da ta bayar ta fuskoki daban-daban a tsawon rayuwarta
Cikin abubuwan da ake tunawa da marigayiya Maryama Keta har da yadda ta yi amfani da kwarewarta ta fannin jaridanci ta yi ta daukaka muradan mata da matasa, musamman ma a karkara
Cikin wadanda su ka fara bayyana bakincikinsu da rasuwar Maryama Keta har da Shugabar kungiyar Matan Afirka ta APAC Da Ke aikin Sadarwa, Hajiya Amina Niandou wadda ta ce, “Ni da kaina, a matsayin shugabar kungiyar ga, na yi rashin uwa saboda ta sha ba ni shawara game da aikin jarida, da yadda ake zama da mutane da kuma yadda ake zama da shugabanni
Kai, ‘yan jarida sun rasa uwa
”
Bayanin sanarwar da wakilinmu a Yamai Sule Mummuni Barma ya turo na cewa, “Allah ya yiwa tsohuwar shugabar hukumar sadarwar Jamhuriyar Nijer (CSC), Maryama Keita, rasuwa bayan da tayi fama da rashin lafiya na wani lokaci mai tsawo
Maryama Keita ita ce mace ta farko da ta fara aikin jarida a Nijer yayinda a daya bangaren ta sadaukar da rayuwarta wajen kare hakkin mata da yara kanana
”
Barma ya cigaba da cewa, “A shekarar 2003 Maryama Keita ta dare kujerar shugabancin hukumar sadarwa ta CSC har i zuwa shekarar 2007
A cewar shugaban hukumar ta CSC na yanzu Dr
Kabirou Sani dabi'un marigayiyar abin koyi ne ga kowa
Jajircewa akan maganar 'yancin mata ya sa daukacin matan Nijer suka damkawa wannan tsohuwar 'yar jarida ragamar gamayyar kingiyoyin mata ta CONGAFEN a jajibirin tsundumar Jamhuriyar Nijer cikin tafarkin demokaradiyya
'yar kimanin shekaru 72 da haifuwa, Maryama Keita ta shafe watanni kwance a babban asibitin Yamai kafin daga bisani aka fice da ita zuwa wani asibitin Istanbul na kasar Turkiyya, inda rai ya yi halinsa a jiya Litinin 29 ga Watan Oktoba
”
Ga wakilinmu a Yamai Sule Barma da cikakken rahoton:

Dubi ra’ayoyi
Jami’an tsaron kasar Kamaru na kaiwa masu fita tituna suna zanga-zangar nuna rashin amincewarsu da zaben 7 ga watan Oktoba hari
Domin kare kansu daga duka ko kamu, masu zanga-zangar sun dauki sakonsu zuwa makarantu ko wuraren ibada
Masu zanga-zangar adawa kenan suke rera waka jiya Litinin a gaba jami’ar Yaounde a babban birnin kasar Kamaru
Abin da wakar ke cewa shine shugaban ‘yan adawa Maurice Kamto shine ya lashe zaben shugban kasa na ranar 7 ga watan Oktoba, kuma kamata yayi dadadden shugaban kasa Paul Biya ya mika masa mulki
Yawan jami’an ‘yan sandan da aka aika shine ya sa masu zanga-zangar suka dakatar da yin wakarsu a cikin jami’ar
Jami’ai dai sunce Biya ya lashe zaben ne da kashe 71 cikin 100 na kuri’un da aka kada
Mai biye masa shine Kamto wanda ya samu kashe 14 na kuri’un
Jam’iyyun adawa dai sun zargi jam’iyya mai mulki da tafka magudi a zaben
Dubi ra’ayoyi
Hukumomi a jamhuriyar Nijer, sun bayyanar da kididiga a kan ibtila’in da ruwan sama kamar da bakin kwarya da aka samu bana a sassa daban - daban na kasar
A wannan shekara mutane dubu dari biyu da dubu takwas da dari shida da goma sha shida ne matsalar ambaliayr ruwa ta shafa, yayin da mutane arba’in da biyar suka rasa rayukansu
Yankunan yamma maso kudancin kasar ne ambaliyar tafi shafa a bana, inda gidaje dubu 17 da 389 suka rushe, an kuma dabbobi dubu 34 da 429 da suka mutu, abin da ya sa kungiyoyin fararen hulla da na kare hakkin dan adam da dama a kasar ke yin kira ga gwamnati da ta agazawa wadanda wannan lamarin ya rutsa da su
Suleymane Saadu na kungiyoyin kare hakkin dan Adama a birni Konni, yace gwamnati ta yi kokari ta fitar da kididdiga a kan a barnar da ambaliyar ta yi kuma yasan gwamnati zata kawowa jama’a dauki amma kuma ya yi kira ga jama’a su kara hakuri sub a gwamnati lokaci
A yankin Agadez, hukumomin sun tallafawa wadanda ambaliyar ruwan sama ta rutsa da su da matsunai da abinci da magani
A wannan yanki kuma ambaliyar ta rushe gidaje, lalata filayen nomar abinci kana ta hallaka dabbobi da dama
Magajin garin Dabaga daya daga cikin wuraren da ambaliayr ruwa ta bana ta taba, ya yi0 kira ga hukumomi da kungiyoyi na cikin gida da na wajje da abokanan huldar gwamnati da su kallesu da idanuwan rahama, su kawo musu dauki
Haruna Mamane Bako ya aikowa Sashen Hausa na Muryar Amurka rahoto a kan haka:
Dubi ra’ayoyi
A Janhuriyar Nijar mai cike da al'adu iri-irir, an nada Sarkin Dogarawan Abzin a wani kasaitaccen da ya burge masu wannan al'adar da kuma 'yan kallo
A karkashin jagorancin ministan cikinn gida ne na Nijer cewa da Bazum Mohamed a ka gudanar da wani wagegen buki a garin Dogarawa tareda halartar ministocin ruwa da tsabta da na hanyoyi da yan majalisun dokoki na kasa da gwamnan jahar Tahoua da shugabanin gundumomi da dama da mafi yawancin manyan sarakunan gargajiya na Nijer, domin halartar askin sarautar basaraken Abzin ta Dogarawa, daya daga cikin mafi muhimancin masarautun masu babban tarihi a kasar
Na tambayi Abdu Kadri basaraken da aka yiwa askin sarauta, domin jin, ko shirye yake ya karbi gaskiya komi dwacin ta daga fadawan sa? ganin cewa, a Africa, a mafi yawancin lokaci, koda shugaba na kan laifi ko kuskure, kowa na tsoron fada masa gaskiya
Dimbin mutane ne maza da mata, suka halarci taron, abinda ya sa na tuntubi malam Ahmed Suleymane Dan Majalisar Dokoki na kasa mai wakiltar mazabar Birni N'Konni gameda yanda suka ga taron
Sarkin dake kasancewa na 6 a masarautar Abzin ta Dogarawa dake tsakiyar kasar, ya samu kiaukiawan fata daga talakawan sa da suka nuna murnar su na ganin wannan ranar

Dubi ra’ayoyi
A wani mataki na ba saban ba, shugaban hukumar kare hakkin bil adama ta Majalisar Dinkin Duniya (MDD) Michelle Bachelet ta bukaci gwamnatin Burundi ta roki gafara a kan kalaman batanci da ta yiwa mambobin hukumar bincike mai zaman kanta, lamarin da ya zubar da mutuncinsu
A ranar Laraba, jakadar Burundi a Majalisar Dinkin Duniya Albert Shingiro ya ci mutunci kuma ya yi barazanar kai karar mambobin hukumar binciken mai zaman kanta ga kotu, a wurin zaman kwamitin babban taron MDD na uku a birnin New York
Mai Magana da yawun shugaban hukumar kare hakkin bil adama Ravina Shamdasani, ta fadawa Muryar Amurka cewa Burundi tana cikin mambobi 47 na majalisar kare hakkin bil adama ta Majalisar Dinkin Duniya, wani matsayi dake bukatar kyawawan dabi’u
An dai kafa hukumar bincike a kan Burundi ne a cikin watan Satumban 2016
Hukumar mai mambobi uku ta fitar da rahotanni da dama a kan yawan ayyukan cin zarafin bil adama a cikin kasar, ciki har da manyan manyan laifukan take hakkin bil adama
Dubi ra’ayoyi
A cigaba da yaki da safarar mutane da muggan kwayoyi da ta ke yi, Janhuriyar Nijar ta lashi takobin ganin bayan masu aikata wadannan manyan laifuka a kasar
Alkalai na manyan kotuna da na kotun daukaka kara na Janhuriyar Nijar na can su na ganawa a Birnin Agadez da ke arewacin kasar game da dokar nan mai takawa masu safarar bakin haure da fataucin miyagun kwayoyi
Malam Sadu Saloke, shi ne gwamnan jahar Agadez a lokacin da ya ke jawabi a wurin bude taron na alkalai a garin na Agadez
"Halartar ku a wurin wannan taron na kara mu na murna da jin dadi, hasali ma, ya na nuna muna irin yanda kuke girmama doka," in ji shi
A nata bangaren, shugabar ma'aikatar da ke yaki da safarar bil'adama da bakin haure da fataucin miyagun kwayoyi, ta bayyana irin gurin da hukumomin kasar ke son a cimma a karshen wannan taron na alkalan Nijer a Agadez
Tun yan shekarun da suka gabata, offishin ministan shari'a na wannan kasar ya kawo sauyi domin yaki da safarar bil'adama da bakin haure da fataucin miyagun kwayoyi a wannan ko wancan iyakokin kasashen mu, kuma, a kan haka ne, offishin ministan shari'a ya mayar da hankali a kan yaki da ta'adanci, safarar bil'adama da bakin haure da yaki da fataucin miyagun kwayoyi
Taron, zai dauki kwanaki 3 tareda halartar alakalai, hukumomin kasar, offishin majalisar dumkin duniya mai yaki da safarar bil'adama da bakin haure, da fataucin miyagun kwayoyi
Ga wakilinmu Haruna Mamman Bako da cikakken rahoton:



Dubi ra’ayoyi
Jami’iyun adawan Demokaradiyar Jamhuriyar Congo da kansu ke rarrabe, sun sanar a jiya Juma’a cewa zasu shiga zaben watan Disemba da suke kalubalanta kuma sun ce zasu fitar da dan takara daya kafin ranar 15 ga watan Nuwamba, ana saura makwanni shida da yin wannan muhimmin zabe
Akwai alamar sake gani tashin hankali da rigingimu, a cikin yanayi na yawan rikici a DR Congo, yayin da kasar ke shirin yin zaben da aka dade ana dagewa a ranar 23 ga watan Disemba
‘Yan adawa da kawunansu ke rarrabe, sun kyautata zaton zasu yi galaba a kan jami’iya mai mulki karkashin dan takararta Emmanuel Ramazani Shadary dake samun goyon bayan dadadden shugaban kasar Joseph Kabila
Kabila yana shirin ajiye shugabancin kasar, bayan yaki yarda ya sauka daga karagar mulki a lokacin wa’adinsa ya kare a cikin watan Disemban shekarar 2016
Bayan wata tattaunawar wuni biyu a babban birnin Afrika ta Kudu Pretoria, wasu shugabannin ‘yan adawa su bakwai sun amince a kan wasu muhimamman batutuwa guda biyu, a cewar wasu takardu da daya a cikin shugabannin ya aikewa Muyar Amurka a jiya Juma’a
‘Yan adawan sun amince zasu shiga zaben, duk da cewa suna da damuwa game da yanayin siysasar kasar da kuma rashin yardarsu da tsarin kada kuri’a na zamani da suke ganin yana tattare da aibi ko kuma ba za a gane amfani da shi ba
Sun kuma amince zasu fitar da dan takara daya
Sai dai wata dadaddiyar mai fashin baki a Congo Stephanie Wolters tace wannan batu na da rikitarwa
Dubi ra’ayoyi
Al’ummar Tunut ta dauki wannan matakin ne na jan hankalin hukumomi bayan sun shafe shekaru bakwai suna fama da matsalar wutar lantarki
Rahotanni na nuni da cewa, tunda aka fara samun matsalar kamfanin samar da wutar lantarki ya shiga kokarin neman hanyar shawo kan matsalar sai dai ba a dace ba
A cikin hirarshi da Muryar Amurka, daraktan kamfanin gidan wuta na jihar Damagaram, Suleiman Mummuni yace daukar wannan matakizai kawo karshen matsalar a garin na Tanut, sabili da za su kara janyo wata wutar daga cibiyar su da take SORAZ don wadata sauran garuruwan dake kewaye da Tanut
Hukumomi sun bayyana cewa, za a fara aikin jan wutar lantarkin ne a shekara ta dubu biyu mai kamawa, abinda al’ummar yankin suka ce zasu sa ido daga nan zuwa shekara guda suga ci gaban da aka samu na zahiri
Saurari Cikakken rahoton Tamar Abari

Dubi ra’ayoyi
Karon farko kenan da mace ta zama shugabar kasar a kasar Habasha
Sahle-Work Zewde ta fara aiki yau a matsayin shugabar kasa bayan ta kwashe shekaru tana aikin jakadancin kasar
‘Yan majalisar dokokin kasar Habasha sun zabi wata tsohuwar jami’ar diflomasiyyar kasar Sahle-Work Zewde a matsayin mace shugabar kasa ta farko a kasar dake gabashin nahiyar Afrika
Ita ce zata maye gurbin Mulatu Teshome, wanda yayi murabus daga mukamin jiya Laraba
Amma sabuwar shugabar ba za ta wuce wa‘adodi biyu na shekaru shida-shida ba akan kujerar mulki
Sahle-Work, ‘yar shekaru 68 da haihuwa, ita ce jakadiyar Majalisar Dinkin Duniya ta musamman a Kungiyar Tarayyar Kasashen Afrika
A baya ta taba zama jakadiyar Habasha a kasashen Faransa, da Senegal, da Djibouti, ta kuma shugabanci ofishin Majalisar Dinkin Duniya dake birnin Nairobi
Fitsum Arega, shugaban ma’aikatan fadar Firayin minista Abiy Ahmed, ya yaba da zaben Sahle-Work yau Alhamis a shafinsa na twitter
Arega ya rubuta cewa “a kasar da maza ke jagorantar yawancin harkoki kamar irin tamu, nadin mace a matsayin shugaba ba kawai yana zaman wani abin koyi bane nan gaba amma ya nuna cewa an dauki mata a matsayin masu fada a ji a harkokin al’umma
”
Dubi ra’ayoyi
Jahar Agadez dake arewacin Nijar tabi sahun babban Birnin Yamai tareda kasancewa ta 2 bayan hedkwatar kasar wajen daukar dokar tilasa masu hawan babura sa hullar kwano, yayin da masu Shiga mota, zai kasance musu wajibi da su sa igiyar kariya ko sit bel da a ke kira sintir de sekurite da faransanci
Dokar, zata soma aiki ne, a ranar 9 watan Nuwamba mai zuwa ne Birnin Agadez kuma, duk wanda aka kama bisa babur ba hullar kwano ko cikin mota ba igiyar kariya zai fuskanci fushin hukuma
An kafa dokar ne da nufin rage mace macen matafiya a hadura da kuma kara fargar da al’umma kan daukar matakan kariya da kiyaye dokokin tuki
Mutanen da Sashen Hausa ya yi hira da su sun bayyana mabanbanta ra’ayoyi dangane da batun, yayinda suke fatar wannan dokar zata taimaka wajen shawo kan matsalar ganganci a ayyukan sufuri
Saurari cikakken rahoton Haruna Mamman Bako

Dubi ra’ayoyi
Matsalolin tattalin arzikin da kasar Zimbabwe ke huskanta, ya haddasa karancin muhimman kayan harhada magunguna a kasar
Jami’ai sun ce karancin magunguna yasa mutane suna zuwa wurin wadanda basu da izinin sayar da magani domin su samu magunguna, kuma hukumomi na bayyana damuwarsu cewa irin wadannan magunguna suna da hadarin gaske
Bincike ya nuna cewa, Karancin kaya a Zimbabwe ya zarce batun man fetir da wasu kayan abubuwan more rayuwa
Kungiyar kamfanonin sarrafa magunguna ta Zimbabwe tace bata samun isasshen kudaden kasar waje da zata iya sayo magungunan sankara da cutar sukari da ta hawan jinni da wasu magungunan kashe radadin ciwo
Idan kuwa ba a iya samun magungunan a wuraren da ya kamata ba, kasuwannin sayar da magugunguna na bayan fage zasu habaka, wadanda tana yiwuwa suna taimakawa amma kuma akwai yiwuwar jefa rayuwar marasa lafiya cikin hadari

Dubi ra’ayoyi
A wani yinkuri na karfafa gwiwar mata a Janhuriyar Nijar game da muhimmanci kwallon kafa, Amurka ta kuduri aniyar hada kai da Janhuriyra Nijar wajen inganta kwallon kafar mata, saboda su ma matan Janhuriyar NIjar a rika damawa da su a fagen wasan kwallon kafa, kamar yadda ake yi a sassan duniya
Kasar Amurka da Jamhuriyar Nijar sun kaddamar da wani shirin hadin gwiwa da nufin bunkasa wasan kwallon kafar ‘yan matan NIjar bayan da aka gano cewa dalilai masu nasaba da al’adu na zama wani shamakin da ke hana wa ‘yan mata buga kwallo, sabanin yadda suka rungumi sauran fannoni na wasanin motsa jiki
Shirin dake tamkar wata matsakaiciyar kakar wasanni ya kunshi gangamin wayar da kan iyaye mahimmancin kwallon kafar ‘yan mata hade da taron bayar da horo ga masu horar da ‘yan mata a fannin kwallo yayin da su ma ‘yan matan suka samu horo akan wasu dubarun buga kwallo daga wasu Amurkawa Joanna Lohman da Staci Wilson wadanda suka zo Nijar takanas domin wannan aiki
Ali Mamadou Bague shine mai horarda ‘yan wasan kugiyar kwallon mata MENA NIger
Gomman ‘yan matan da aka gayyato daga yankuna daban-daban na wannan kasa akasari daliban makarantun secondary ne aka garwaya da ‘yan wasan kungiyoyin kwallon kafar ‘yan sanda da ta Garde Nationale, abinda ya ba da damar karkasa su a rukunoni domin kafsawa
Ita kuwa wannan ‘yar wasa mai sunan A’isha ta bukaci hukumomi su dauki wannan shiri da mahimanci domin a cewarta ‘yan matan Nijar a shirye su ke su daga tutar wannan kasa a fannin kwallon kafa
Komai na wannan kakar wasanni ya gudana akan idon jakadan Amurka a Yamai Amb
Eric P
Whitaker domin tabbatar wa kansa cewa an yi abubuwa cikin nutsuwa kamar yadda aka tsara
Ga wakilinmu a Yamai Sule Baram da cikakken rahoton:

Dubi ra’ayoyi
An ayyana dadadden shugaban kasar Kamaru Paul Biya amatsayin wanda ya lashe zaben kasar da aka gudanar ranar 7 ga watan Oktoba
Sai dai jam’iyyun adawa sun nuna rashin amincewa da sakamakon zaben, amma Majalisar tsarin mulki ta yi watsi da korafe-korafen a soke zaben
Clement Atangana, shugaban Majalisar tsarin mulki shine ya karanta sakamakon zaben jiya Litinin
Kamar yadda sakamakon zaben ya nuna, shugaba Paul Biya ya sami kashi 71 cikin 100 na kuri’un da aka kada
Yayin da abokin takararsa Maurice Kamto, ya sami kashi 14 cikin 100 na kuri’un
Sauran ‘yan takarar bakwai kuma sun sami ‘kasa da kashi 10 cikin 100
Masu zanga-zanga sun fita cikin fushi sun rera waka dake cewa Paul Biya ya sace nasarar da Maurica Kamto ya samu, amma cikin gaggawa sojoji dauke da makamai suka tarwatsasu
Sama da shekaru 40 kenan Paul Biya yake shugabanci a Kamaru, shekaru bakwai a matsayin Fara Minista, shekaru 36 a matsayin shugaban kasa
A shekarar 2008 ne ya soke wa’adin da shugaban kasa zai iya yi a kundin tsarin mulki, wanda hakan zai bashi damar yin mulki har sai illa masha Allah
Dubi ra’ayoyi
A cigaba da kokarinta na yaki da bauta a Janhuriyar Nijar da makwabtan kasashe, kuniyar yaki da bautar da mutane, Timidria, ta lashi takobin kai wani batu na bautar da wata mace ga kotun CEDEAO
Kungiyar yaki da bauta a jamhuriyar Nijar ta bayyana shirin shigar da kara a gaban kotun CEDEAO da nufin kwato hakkin wata mata ‘yar asalin kasar Nijar, wacce ta shafe shekaru sama da 30 a wani kauyen Burkina Faso a matsayin baiwa
Wakilin muryar Muryar a Yamai Sule Mummuni Barma, wanda ya aiko mana da rahoton, ya ce 'yan kungiyar ta Trimidria sun yi nuni da cewa a karkashin wata al’adar karkarar Bankilare da ke yankin Tilabery ne wani basaraken gargajiya ya baiwa ‘yarsa kyautar Malama Fodi Mohammed domin yi ma ta aikace aikace a kauyen Gorom-Gorom na Burkina Faso, inda daga bisani aka mayar da ita tamkar wata uwar garke ta wajen sa ta cudanya da mazaje iri iri wadanda ta haifi ‘yaya 8 da su kamar yadda Sakataren kungiyar Timidria Ali Bouzou ya bayyana wa manema labarai
‘Yar kimanin shekaru kusan 40 Malama FodiI yanzu haka na shayar da wata jaririyar da ba ta fi wata 3 da haifuwa ba sai wata mai shekaru biyu da ta ke jaye da ita yayinda rashin ganin sauran ‘yayanta ke daga mata hankali inji ta, lamarin da ya sa ta bukaci hukumomi su yi wani abu a kai
Ainahi iyayen Malama Fodi na daukar kansu a matsayin bayi mallakar sarakunan abzinawan Bankilare, lamarin da a yau ke shafar ‘yaya da jikokinsu kamar yadda a yanzu ya rutsa da wannan baiwar ALLAH inji wani kawunta, Malam Amidigi Saibou
…
Kungiyar TIMIDRIA wace ta yi Allah wadai da faruwar wannan al’amari a kasashen da aka haramta bautar da dan adam, ta kudiri aniyar shigar da kara a gaban kotun ECOWAS da na sauran kotunan kasa da kasa don ganin an hukunta masu hannu a abinda ta kira aika aika
A shekarun baya kotun CEDEAO da ke Abujan Najeriya ta caji gwamnatin Nijer miliyoyin cfa a matsayin tara bayan da kungiyar TIMIDRIA ta shigarda kara akan halin bautar da wata mata mai suna Kadijatu Mani Korau ta tsinci kanta ciki
Ga wakilinmu Sule Barma da cikakken rahoton:

Dubi ra’ayoyi
A cigaba da kokarin farfado da ayyukan noma da kuma raya kogin Naija (ko kuma Nijar), kasashen da ke cin moriyar wannan kogin sun zaburo don tattalin albarkatun kogin da ma kogin kansa
A Abuja, babban birnin Najeriya, an bude taron ministocin ruwa na hukumar raya kogin Naija, inda Babban sakataren hukumar Mai kasashen Afrika Tara, Dr
Abderrahim Hamid ke Jaddada Kira ga kasashen da su kara kwazo wajen inganta rayuwar al'ummarsu
Dr
Hamid ya ce hukumar raya kogin Naija na shirin aiwatar da Tsarin cigaba wanda ka iya jure duk wani Kalubale da sauyin yanayi ka iya bijirowa
Shirin, kamar yadda ya ce, ka iya Kintsa jama'ar kasashen su jajirce wajen sarrafa albarkatunsu da ma bunkasa aikin Gona
,
Daga nan sai ya nemi mahalarta taron su bullo da dabarar yadda za a iya jure samun cigaba duk da irin barazanar da sauyin yanayi ke kawowa
Tunda farko sai da ministan albarkatun ruwan Najeriya injiniya Suleiman Hussaini Adamu ya nemi kasashen yankin da su daure su ke bada kudin Karo karo da mambobin ke bayarwa Kuma a kan lokaci don cigaban manufofin hukumar
Injiniya Adamu, Wanda har'ila yau shine shugaban kwamitin ministocin ruwa na kasashen yankin, ya ce ya na sa ran wannan taro zai samar da kyawawan kuduririn samar da cigaba
Dubi ra’ayoyi
Wani sabon rahoton Majalisar Dinkin Duniya (MDD), yana kira ga sake daruruwar mutane da aka sace su a Sudan ta Kudu a lokacin rikicin tsakanin ‘yan tawaye da gwamnatin kasar
Wannan rahoto da hukumar kare hakkin bil adama ta Majalisar Dinkin Duniya ta fitar a kwanannan na zargin kungiyar ‘yan tawayen kasar ta People’s Liberation Army in Opposition ko kuma SPLA-IO, da sace mutane dari tara da kuma tilastawa wasu dubu 24 suka arce daga gidajensu a jihar Western Equatorial, tsakanin watannin Afrilu da Agusta
A daidai wannan lokaci ne kuma bangarori masu gaba da junan a Sudan ta Kudu suke tattaunawa a kan sake duban yarjejeniyar zaman lafiya
Rahoton ya kuma zargi dakarun gwamnati da kashe fararen hula da lalata kadarorinsu
Masu magana da yawun dukkan bangarorin sun musunta cewa dakarunsu suna kashe fararen hula
Elizabeth Throssell itace jami’a mai kula da harkokin yada labarai a hukumar kare hakkin bil adama ta MDD
Ta fadawa wata ma'aikaciyar radiyon Majalisar Dinkin Duniya Miriya cewa rahoton ya bayyana irin yawan tashin hankali da aka yi a yankin Western Equatorial
Dubi ra’ayoyi
Kungiyar kwararun malaman assibitoci da ake kira SYMFAMED ta fara wani babban taro a garin Maradi da gurin ganin likitoci sun bada gudummuwa ga yunkurin cimma muradun karni da Majalisar Dinkin duniya ta sanyawa gaba,
Kungiyar likitocin tace taron zai bata damar nazarin matsalolin dake hana ruwa gudu a fannin aikin kiwon lafiya su kuma nemi hanyoyin warwaresu da nufin ganin an fitar da Nijar daga jerin kasashen da suke baya baya
Kungiyoyin tace zata kuma ba gwamnati shawarwari da ta kyautata zaton idan aka yi amfani da su za a sami ci gaba
Kungiyar likitocin ta koka dangane da rashin kayan aiki issasu a cikin assibitocin kasar da kuma karancin likitoci
Suka kuma yi kira ga hukumomi su tura Karin mutane karatu a wannan fannin domin samun likitoci da zasu koma suyi ‘yan Nijar aiki
Taron da ya sami halartar lokitoci a duk fadin kasar Nijar, zai shata wani sabon tsarin inganta aikin jinya tare kuma da daukar matakan gyara kura kurai da ake yi a baya a wannan fannin da nufin ceto rayukan al’umma
Saurari cikakken rahoton Harouna Mammane Bako

Dubi ra’ayoyi
Hukumar kiwon lafiya ta duniya na ba ‘yan jarida na jihar Tahoua horo gameda annobar cutar kolera da jihar ke fama da ita
Hukumar majalisar dinkin duniya mai kula da kiwon lafiya da ake kira OMS a takaice ta takaddamar da wani shiri na ba ‘yan jarida horo, wato 'yan jaridar gidajen rediyon gwamnati da masu zaman kansu, da na karkara a jihar Tahoua, musamman wadanda suka fito daga gundumomin da suka yi fama da cutar kolera ko wadanda har yanzu akwai annobar a cikin su, ciki harda Keita, da Madaoua, da Malbaza da Birnin N'Konni duk akan kiyaye cutar kolera
Dr
Amadu Adamu, shine shugaban hukumar asibiti na jihar Tahoua da ya wakilci gwamnan jihar a wurin bude taron
A hirar da sashen hausa yayi da shi, ya bayyana makasudin baiwa ‘yan jarida wannan horon a karkashin innuwar hukumar ta OMS, inda ya ce an yi taron ne don karfafa duk wadanda zasu taimaka wajen bada bayanai musamman gidajen radiyo gameda yaki da cutar kolera
Daga cikin mutane 294 da suka kamu da cutar kolera a gundumomin Keita, Madaoua, Malbaza da Birnin N'Konni a cikin jihar ta Tahoua, mutane 12 ne yanzu suka riga mu gidan gaskiya
Shatima Ali Bagale, shine wakilin hukumar majalisar dinkin duniya mai kula da kiwon lafiya a Jihar Tahoua, yayi karin bayyani gameda abinda suke jira ga ‘yan jaridar da suke tallafawa domin a basu horon akan annobar ta kolera
Ya ce suna sa ran idan ‘yan jaridar sun koma cikin al’umma zasu wayarwa jama’a da kai akan yadda zasu kiyaye kamuwa da cutar
A nasu bangaren, ‘yan jaridar da ke halartar wannan taron da hukumar OMS keyi, sun bayyana abubuwan da suka karu da su, sun kuma ce sun gamsu da bayannan da aka yi masu kuma an nuna musa yadda zasu taimakawa sauran jama’a don cetarsu daga wannan cutar
Ga labari cikin sauti daga Harouna Mamane Bako

Dubi ra’ayoyi
A Janhuriyar Nijer, yau kasashen Afrika suka kaddamar da wata yekuwar hadin guiwa da nufin murkushe masassarar cizon sauro a baki dayan nahiyar dake asarar rayukan yara da yawa a kowace shekara sanadiyar wannan cutar
Nahiyar Afrika na kan gaban yankunan da hukumar lafiya ta duniya OMS ta ayyana a matsayin mafi fama da masassarar cizon sauro, dalili kenan da shugabannin kungiyar tarayyarAfrika a yayin taron da suka gudanar a baya bayan nan a Nouakchot suka yanke shawarar sake jan damara, mafarin wannan kamfe din kenan da aka yiwa lakabi da Zero Palu Je M’engage
Dr
Iliyasu Idi Mainasara, shine ministan kiwon lafiya na Nijer ya duk shekara ana samun hasarar miliyoyin rayuka, akan haka ne shugabannin Afrika suka dauki wannan matakin don ganin cewa an magance wannan matsalar nan da shekarar 2030
Kyakkyawar niyar da gwamnatin Nijer ta nuna a ‘yan shekarun nan game da yaki da zazzabin cizon sauro ya sa gwamnatin Amirka saka wannan kasa a cikin jerin wadanda ke samun tallafi a wannan fanni
Koda yake jama’a na murna a dangane da manufofin wannan kamfen da ake ganin zai kawo sauyi a rayuwar talakawa, masu fafitika irinsu Hajiya Amina Garba na kiraye kirayen a yi adalici wajen tafiyar da wannan shiri
Uwargidan shugaban kasar Nijer Hajiya Aishatu Issouhou, dake jagorancin gidauniyar Guri Vie Meilleure ce aka dorawa nauyin tafiyar da wannan kamfe din na Zero Palu Je M’engage yayinda kasar Amirka, a ta bakin jakadanta a Nijer Eric P
Whitaker, ta kara jaddada aniyar cigaba da tallafawa wannan kasa don ganin an ci nasarar yaki da zazzabin cizon sauro
Ga karin bayani cikin sauti

Dubi ra’ayoyi
An fara gudanar da binciken musabbabin mutuwar a kalla mutane bakwai a cikin wata zanga zangar bayan zaben kasar Zimbabwe
Adrian Munjere yayi hira da Muryar Amurka bayan da ya bada bahasi gaban kwamitin binciken
Ina bakin cikin abin dake faruwa
Ina fata za a biya ni diyya, saboda yanzu haka bana iya amfani da wannan hannu wajen yin aiki ko kuma daukar wani abu mai nauyi
Ba wai diyar da nake son zai magance wannan lahani da aka min bane, babu
Kawai dai saboda taimakon rayuwata
Shugaban Zimbabwe Emmerson Mnangagwa ya kafa wata hukuma mai zaman kanta, karkashin jagorancin tsohon shugaban Afrika ta Kudu Kgalema Motlanthe
An ba hukumar wa'adin watanni uku ta kammala aikinta ta kuma sa a kawo karshen batun harbe harben, wanda ya yi sanadiyar kashe mutane akalla bakwai wasu da dama kuma suka ji rauni

Dubi ra’ayoyi
Majalisar Dinkin Duniya ta ware duk ranar 17 ga watan Oktoba domin bukin tunawa da ranar yaki da talauci, wace ta samo asali a 1992 bayan da aka gano cewa talauci na kokarin samun gindin zama a kasashe masu tasowa
Miliyon mutane ne aka kiyasta cewa suna fama da talauci a duniya matsalar da ake dangantawa da rashin kudade a hannun jama’a sakamakon rashin aikin yi, ko kuma sana’oin dogaro da kai dalili kenan da MDD ta ware ranar 17 ga watan Oktoba domin tayar da gwamnatoci daga barci
Koda yake talauci wani abu ne da a can baya ake dangantawa da harakokin tattalin arziki, MDD na ganin girman wannan matsala ya fice inda ake zato lura da yadda rashin mutunta ‘yancin dan adam ke karawa jama’a radadin wannan al’amari
Jamhuriyar Nijer na daga cikin kasashen da ake sakawa a jerin kasashe masu fama da talauci duk kuwa da cewa Allah ya azurta ta da albarkatun karkashin kasa, saboda haka masana ke gargadi akan wasu mahimman ababen da aka yi imani suna yanke talauci
Hukumomin jamhuriyar Nijar wadanda tun da jimawa suka hango bukatar bullo da matakan cike gibin da karancin amfanin gona ke haifarwa a karshen damuna, sun yi tanade tanade da dama don bunkasa aiyukan noman rani wanda ta wani bangare ke matsayin babban makamin yaki da taluci
Wasu alkaluman da kungiyoyin kasa da kasa suka bayar na nuni da cewa daga cikin mutane 4 dake fama da talauci a Nijer 3 dukka mata galibinsu mazauna karkara
A karkashin taken ranar yaki da talauci ta bana MDD ta yi kiran jama’ su hada kai da mutanen da aka gwadawa wariya domin girka sabuwar duniyar da za a mutunta ‘yanci da mutuncin dan adam a duk inda yake a duniya, abin da ke fayyace sabbin kamannin da talauci ke bijirowa gwamnatoci da kungiyoyin kare hakkin bil adama
Domin karin bayani saurari rahotan Sule Muminu Barma

Dubi ra’ayoyi
Yayinda ake cika shekaru 31 da kisan gillar da aka yiwa shugaba Thomas Sankara na kasar Burkina Faso, magoya bayan jam’iyar MPN Kishin Kasa, sun shirya wata mahawarar bainar jama’a domin tunawa da kyauwawan dabi’un mamacin, da ake yiwa kallon wani gwarzo mai akidar kare martabar Afrika a idon Duniya
Muryar marigayi Thomas Sankara kenan lokacin da yake jawabi a taron shuwagabanin kasashen Afrika karkashin inuwar kungiyar OUA wato AU a yau
Yana mai jan hankulansu akan illar bashin da kasashe masu tasowa ke ciyowa daga bankin duniya, da asusun bayarda lamani wato IMF
Gamsuwa da yadda Thomas Sankara ya dage da ayukan maido da martabar Afrika ya sa a yau ake begensa inji Farfesa Boube Na Maiwa malami a jami’ar Sheik Eeik Anta Diop ta Dakar Senegal
Jam’iyar MPN Kishin Kasa wace aka kafa a karkashin turba irin ta yaki da miyagun halayen shuwagabani, na daukar Thomas Sankara a matsayin wani gwarzon da matasan yau zasu dauki darusa daga tsarin rayuwarsa, mafarin shirya wannan mahawara akan tarihin marigayin
Ahk
Ibrahim Yakubu shine shugaban wannan jam’iyyar
Shekaru 31 bayan rasuwar Thomas Sankara, iyalinsa da sauran makusantansa na jiran ganin hukumomin Burkina Faso sun zakulo wadanda suka hallaka shi sai dai har yanzu shiru kake ji, abinda HAjiya Rabi Dadi Gauh tace aiki ne dake jiran matasa
A ranar 15 ga watan october 1987 ne wasu sojoji a karksahin jagorancin Cap
Balise Compaore suka yiwa Cap
Thomas Sankara kisan gilla a lokacin da suke kokarin kifarda da shi, daga karagar mulkin kasar Burkina Faso da ya shafe shekaru kusan 4 akan mulkin
Juyin mulkin da ake hasashen an tsara shi da nufin murkushe fito na fiton da marigayin ya kaddamar da turawa saboda zarginsu da cin hakkokin Afrika da ‘yayanta

Dubi ra’ayoyi
An kaddamar da aikin gina wani katamfaren kamfanin siminti na hadin guiwa tsakanin kamfanin Dan Gwate da kuma gwamnatin Jamhuriyar Nijar, da za a gina a cikin Gundumar Keita dake jahar Tahoua
Aikin zai lakume sefa biliyon 180, kuma, tun ranar 23 ga watan Aprilun 2014 ne shugaban kasar Nijer Alhaji Mahamadu Isuhu ya jagoranci bukin aza tubali na farko na gina wannan kamfanin
Kafa wannan kamfanin yana da muhimmanci a yankin kasancewa zai samar da ayyukan yi da kuma kara habaka tattalin arziki cikin gaggawa
An bayyana cewa, mutane dubu biyu zasu sami ayyukan din-din-din a kamfanin simintin, yayinda wadansu mutane dubu uku zasu samun ayukan lokaci zuwa lokaci
Haka kuma ta dailin kafa wannan kamfanin simintin, kamfanin Dan Gotte zai gina makarantu, hanyoyi, rijiyoyi da samar da sauran ababan more rayuwa
Da farko, kamfanin simintin zai rika samar da ton miliyan 1 na siminti a kowace shekara, daga bisani a kai ton miliyon 2 da rabi
Za a kuma sayar da kowanne ton a kan jikka 100 na sefa…
Binciken ya nuna cewa duk da yake an dade da fara harkokin siminti a Jamhuriyar NIjar, duk da haka kimanin kashi ishirin cikin dari ne kadai ake iya biya ta bukatar taki a kasar
Saurari cikakken rahoton Haruna Mamman Bako:



Dubi ra’ayoyi
Hankali ya sake komawa kan irin namijin kokarin da matan karkara ke bayarwa musamman ma a fannin noma da tattalin arziki da zamantakewa
Sakataren Majalisar Dinkin Duniya, Antonia Gutarres ya yi kira ga gwamnatocin duniya da su bayar ba batun kare hakkokin mata muhimmnacin
Gutarres ya yi wannan kiran ne albarkacin ranar mata ta duniya ta shekara-shekara

Taken ranar ta wannan shekarar shi ne: Samar da Tabbataccen Tsari na Kawar da Wariyar Jinsi Domin Cigaban Mata da 'Yan Mata a Karkara Domin Cigaban
Karni
Gutaress ya ce mata, a ko ina suke, a samar masu da filayen noma da kuma tsare su daga daga ukuba irin su fyade da musgunawa da kuma basu ilimi da domin samun nasarar cimma sabon shirin muradun karni na mdd, domin kawar da talauci a tsakanin al’umma
Wannan kuwa, inji babban sakataren, zai samu ne idan aka saka mata cikin
sauran al’amuran daya shafe su, bawai su zama yan kallo ba a harkokin
mulki da siyasa
Najeriya dai na daya daga cikin kasashen duniya da hatta matan birni
ke neman samun yanci ballantana na karkara, To sai dai game da zargin ba’a baiwa mata dama a harkokin mulki, wani dan siyasa mai Usman Musa Garba yace laifinsune domin mata ma basa zaben mata yan uwansu balle maza su zabe su
Yanzu dai a yayinda Majalisar Dinkin Duniya ta ware wannan rana domin
gudunmowar matan karkara, abin jira a gani shine rawar da hukumomi da
sauran jama’a zasu taka wajen habakan rayuwar mata da 'yan matan
karkara
Ga dai wakilinmu a Lagos, Babangida Jibrin, da cikakken rahoton:

Dubi ra’ayoyi
Asusun tallafawa kananan yara na MDD UNICEF -ya bada rahoto cewa, galibin yara da suke zaune a yankunan da aka sami bullar cutar Ebola a Damokaradiyar Jamhuriyar Congo sun koma makaranta, inda aka koya masu yadda zasu kare kansu daga kamuwa da cutar
An bude makarantu a Damokaradiyar Jamhuriyar Congo ne watan da ya gabata
Asusun UNICEF yace an sami gagarumar nasara a kokarin ganin yara sun koma makaranta a yankin da aka yi fama da cutar ta Ebola
Kakakin asusun Christophe Boulierac yace, sun sami kwarin guiwa sosai ganin yara da dama sun koma makaranta
Yace makaranta tana samar da yanayi da ya dace
Bourlierac yace yaran da suke makaranta suna koyon yadda zasu kare kansu daga kamuwa da Ebola idan sun koma gida
Yace wannan yana taimakawa wajen dakile yada cutar a tsakanin al’umma
Asusun UNICEF ya kirga sama da makarantu dubu daya da dari biyar a yankunan da aka sami bullar cutar Ebola
Daga cikinsu, makarantu dari uku da sittin da biyar suna inda cutar tafi barazana
Cibiyar ta samar da makayan kiwon lafiya da tsabtace muhalli a wadannan makarantun

Dubi ra’ayoyi
A cigaba da barna da kungiyar Al-Shabab ke yi a Somaliya da kewaye, wannan mugunyar kungiyar ta sake kashe mutane a kalla 15 kuma da alamar adadin mace-macen zai iya karuwa
Wasu fashe-fashe biyu da su ka auku a garin Baidoa na kasar Somaliya, sun hallaka mutane akalla 15 tare kuma da raunata wasu fiye da 30
Ministan yada labaran jahar Kudu maso Yamma, Ugas Hassan Abdi, ya ce, "Wasu 'yan kunar bakin wake, saye da jigidar bama-bamai ne su ka kai harin
" Ya ce har yanzu jami'ai na tantance adadin wadanda su ka mutu
Kungiyar al-Shabab mai alaka da al-Kaida, wadda yankin Baidoa ya kasance karkashinta tsakanin 2009 da 2012 kafin sojojin gwamnatin Somaliya, tare da goyon bayan sojojin Habasha, su ka fatattake ta, ta dauki alhakin kai wannan harin
Wani wanda ya sha da kyar, ya gaya ma Sashin Somaliyanci na Muryar Amurka cewa, wani dan kunar bakin wake ya jefa gurneti kan wani wurin cin abinci mai cike da jama'a, ya kashe mutane a kalla 5 tare kuma da raunata wasu da dama
'Yan mintoci bayan harin na farko, sai wani dan kunar bakin waken kuma ya sheko da mota, ya yi karo da otal din Bilan da ke kusa da wurin, ya kashe mutane akalla 7

Dubi ra’ayoyi
Wasu fashewa guda biyu a gari Baidoa na Somalia sun kashe akalla mutane 15 kana wasu 30 kuma sun jikata
Ministan watsa labarai a jihar kudu maso yammacin kasar, Ugas Hassan Abdi, yace wasu ‘yan kunar bakin wake su biyu ne suka kai wannan harin yayin da suke saye da damara dauke da abubuwar fashewa
Yace jami’ai na ci gaba da tantance mutane da fashewar ta taba su
Kungiyar ta’addanci ta al-Shabab mai alaka da al-Qaida, wacce take rike da garin Baidoa tsakanin shekarun 2009 zuwa 2012 kafin dakarun gwamnatin Ethiopia ta koresu daga wurin, ta dauki alhakin kai wannan harin
Wani da ya sha da kyar, ya fadawa sashen Somaliyanci na Muryar Amurka cewa, wani dan kunar bakin wake ne ya jefa gurneti a wani wurin cin abinci da jama’a suka taru, ya kashe akalla mutane mutane biyar kuma ya jikata wasu da dama
Yace matashin ya tinkaro su kuma ya jefa musu gurneti a cikin wurin cin abinci mai cike da jama’a
Yace an dai harbe maharin kafin ya tada bam din jikinsa
Dubi ra’ayoyi
A wani al'amari mai karkada hanji, mugunyar cutar nan ta Ebola ta kama wani ma'aikacin Majalisar Dinkin Duniya a Kongo
Rahotanni na nuna cewa cutar na dada yaduwa
Wani ma'aikacin Majalisar Dinkin Duniya a gabashin Janhuriyar Dimokaradiyyar Kongo ya kamu da cutar Ebola, wanda shi ne na farko tun bayan da cutar ta sake bulla a wannan karon, a cewar shugabar tawagar Majalisar Dinkin Duniya ta tabbatar da zaman lafiya a Kongo
"Ina mai bakin cikin shaida maku yau cewa mun samu labarin cewa wani abokin aikinmu da ke Beni ya kamu da cutar Ebola kuma yanzu haka ana kan yi masa jinya," a cewar Laila Zerrougui a wata wasikar da ta rubuta, wadda kamfanin dillancin labarai na Reuters ya samu
Labarin na zuwa ne a daidai lokacin da jami'an kiwon lafiya ke gargadin cewa yawan yaduwar cutar ta Ebola ya ribanyu har ma da dori tun daga watan Satumba

Dubi ra’ayoyi
Wani ma’aikacin Majalisar Dinkin Duniya (MDD) a gabashin Demokaradiyar Jamhuriyar Congo, ya kamu da cutar ebola a karon farko, tun lokacin da cutar ta barke, a cewar shugaban dakarun kwantar da tarzoma ta MDD
A cikin wata wasikar da kamfanin dillancin labaran Reuters ya bankado, shugaban ma’aikatan Majalisar Dinkin Duniya a D
R
Congo Leila Zerrougui, tace tana rubuta wannan wasikar domin sanar da babban sakataren Majalisar wani labari mai damuwa, inda aka samu wani abokin aikita a wani sansani a Beni ya kamu da cutar Ebola, wanda a halin yanzu ana kula da jinyarsa
Zerrougui tace wannan ma’aikaci ya kwashe makwanni bai zuwa aiki, daga nan ne aka fara neman inda yake
Wannan labarin ya biyo bayan kashedi ne da jami’an kiwon lafiya suka yi a kan yanda sabuwar ebolar take yaduwa cikin gaggawa kuma adadin wadanda suka kamu zai iya ninka abinda aka gani a cikin Satumba
Ma’aikatar kiwon lafiyar D
R
Congo tace ya zuwa jiya Juma’a wadanda suka mutu sun kai 125, a cikin mutane 201 da suka kamu da kwayar cutar, kana an kuma tabbatar da mutane 166 sun harbu da ma wani karin wasu 35
Dubi ra’ayoyi
A Jamhuriyar Nijar kungiyar kasa da kasa ta Plan International Niger ta kaddamar da wata yekuwar musamman da nufin fadakar da jama’a game da muhimmancin baiwa ‘yan mata damar morar ‘yancin da dokokin cikin gida dana kasa da kasa suka yi tanadi domin su
A yayin bukin tunawa da ranar ‘yan mata ta duniya da ake gudanarwa a kowace ranar 11 ga watan Oktoba, kungiyar Plan Niger ta kaddamar da wannan kamfe dake fatan isar da sakwanni zuwa ga al’uma a karkashin wani sabon shirin da aka yiwa lakabi da Aux Filles L’egalite, dake nufin baiwa ‘yan mata dama kwatan kwacin wace aka saba baiwa samari kamar yadda wakilin wannan kungiya a Nijar Henri Noel ya bayyana
Zasu fara Kamfen wanda zai gudana a dukkan sassan kasa, wanda wani lokaci ne na jan hankulan mahukunta da shuwagabanin al’uma wato sarakuna da malaman addinai da jami’an fafutika akan bukatar tasu gudunmowa don kawo karshen wahalhalun ‘yan mata a fannonin rayuwa inji Moustapha Ibrahim jami’in tsare tsare a Plan Niger
Shugabar kungiyar ‘yan jarida masu kare hakkin jama’a a fannin kiwon lafiya Hajiya Amina Hashimu wace ta halarci bukin kaddamar da wannan yekuwa ta yaba da wannan tsari sai dai tana mai nuna damuwa akan wasu abubuwan da ka iya biyo baya
Kungiyoyin kare hakkin yara sun bayyana jamhuriyar Nijar a matsayin kasar da tafi kowace kasa aurar da yara kanana a duniya, lamarin da ake dauka a matsayin wadanda ke sahun gaban dalilan da ke haddasa cikas wa lafiyar ‘yan mata, yayin da hakan ke hana masu samun ilimin zamani, abinda a karshe ke zama musabbabin talaucin dake addabar rukunin mata anan Nijar inji kungiyar Plan Niger

Dubi ra’ayoyi
Hukumar zaben kasar Kamaru ELECAM, ta ce ta samu korafe-korafe har 25 na kiran a soke zaben shugaban kasa da aka gudanar ranar Lahdin da ta gabata
Dantakara Cabral Libii, na jam’iyyar adawa ta Unvierse Party da Joshua Osih na jam’iyyar SDF, su biyun ne sukayi kira da a soke zaben
Suna zargin an tafka magudi da kuma aringizon kuri’u domin baiwa jam’iyyar shugaban kasa Paul Biya, CPDM, damar lashe zaben
Wani limani mai suna Rigobert Gabanmidanha na ‘Live and Peace Ministry’ shima yayi kira da a soke zaben
Yana ikirarin cewa hukumar dake tabbatar da sakamakon zaben tana karkashin shugaba Paul Biya ne, kuma dayawa daga cikin magoyan bayan jam’iyyun adawa ba a barsu sun kada kuri’unsu ba
Ya ce yaje rumfar zabe da katin zabensa domin yin zabe, amma aka ce masa sunansa baya cikin jerin suyanen wadanda suka yi rijistar yin zabe
Hukumar zaben Kamaru tana da wa’adin mako guda ta amsa korafe-korafen da aka gabatar mata
Haka kuma dole sai kotun tsarin mulki ta yanke hukunci kafin a bayyana sakamakon zaben ranar 22 ga wannan wata na Oktoba
Dubi ra’ayoyi
Da yawan ‘yan kasar Sudan suna kokawa game da yadda gwamnatin Sudan din ta sake rage darajar kudin kasarta ranar Lahadi, da kusan rabi, yayin da tattalin arzikin kasar ke cikin halin kaka-ni-kayi
Kawo karshen dadadden takunkumin tattalin arzikin da Amurka ta sakawa Sudan a shekarar 2017, bai haifar da fatan da ake na farfado da tattalin arzikin kasar ba, kuma Sudan ta kasance cikin jerin sunayen kasashen da Amurka ke dauka a matsayin masu tallafawa ta’addanci a duniya
Bayan da gwamnatin kasar ta rage darajar kudin kasar daga 28 zuwa 47
5 kan kowacce dala
Wasu mata da ke sayayya a wata kasuwar kayan gwari a babban birnin Khartoum, sunce farashi ya ‘karu, kuma hauhawar farashin kayayyaki ya kai kashi 70 cikin 100 tun farkon wannan shekara
Sabon Fara Ministan Sudan da aka nada Moataz Moussa ya fadawa ‘yan Majalisu ranar Litinin cewa, gwamnati ba zata yi komai kan daidaituwar kudin kasar ba
“Ya ce babu tabbacin abin da za a yiwa kudin Sudan darajarsa ta daidaita da Dala
”
Masana tattalin arziki a Sudan na kyautata zaton tattalin arziki zai farfado bayan da Amurka ta janye takunkumin tattalin arziki na kusan shekaru 20 a shekarar da ta gabata, amma yin hakan bai taimaka ba
Dubi ra’ayoyi
Ofishin jakadancin Amurka a jamhuriyar Nijar ya shirya wani bukin musamman domin karrama Dr Paul Sereno wani dan kasar Amurka dake karantarwa a jami’ar Chicago sakamakon nasarar da aka samu a yayin wani aikin binciken da ya gudanar a gidan ajiyar kayayakin tarihi
i
A watan Disamba da ya gabata ne masani a fannin kayayakin tarihi Dr Paul Sereno malami a jami’ar Chicago da tawagarsa suka je Nijar da nufin tantauna hanyoyin karfafa matakan kariya ga kayayakin tarihin kasar, lamarin da ya basu damar zagaya gidan ajiyar kayan tarihin da ake kira Musse National Boubou Hama, dake Yamai da cibiyar raya al’adu dake garin Agadez aikin da ya samu hadin kan hukumomi da malamai jami’ar Abdulmumuni ta Yamai
Dr
Paul Sereno ya bayyana Nijar a matsayin kasa dake da dadaden tarihi cike da abubuwan ban mamaki
Masana sun bayyana arewacin Nijar a matsayin wani yankin da bincike ya tabbatar cewa tsohuwar matattara ce ta halittar saboda haka a yayin rangadin na da Dr
Sereno da abokan tafiyarsa ‘yan Nijar da Spaniyawa da kuma Faransawa suka kara zurfafa naziri akan wannan halitta wace yace da zaran ya kale ta ya kan gane wasu sakonni da take dauke da su
Wata mahawarar da aka shirya a watan yulin da ya gabata a jami’ar Chicago ta karawa wadanan masana kwarin guiwar ci gaba da zurfafa bincike domin kara gano ainihin tushen kayayakin tarihin da Allah ya azurta Nijar da su abinda jakadan Amurka a Nijar Eric P
Whitaker ya yaba da Shi kasancewarsu wata hanyar janyo hankalin ‘yan yawon bude ido
Saurari cikakken Rahoton Souley Moumouni Barma

Dubi ra’ayoyi
Ga dukkan alamu, idan ba a kai zuciya nesa ba, za a shiga rudu a kasar kamaru sanadiyyar takaddamar bayan zaben Shugaban kasa
Wannan ko ya biyo bayan cewa da wani dan adawa ya yi shi ya ci zaben Shugaban kasa, duk kuwa da bai gabatar da hujja ba
Da alamar dai wata kura na gab da tashi a kasar Kamaru, inda tsohon Ministan Shari’ar Kasar kuma dan takarar Shugaban kasa na jam’iyyar MRC, Maurice Kamto, ya ce shi ne ya ci zaben Shugaban kasar, ba Paul Biya ba, al’amarin da ya janyo martanin hiukumomin kasar
Wani jami’I a Kotun Kundin Tsarin Mulki ta kasar Kamaru, Suleiman Alhaji, ya ce bai dace Mr
Maurice ya yi gaban kansa wajen ayyana kansa a matsayin dan takara ba
Haka zalika, Ministan Yada Labaran kasar, Isa Ciroma, y ace Maurice ya saba ka’ida
Ga wakilinmu, Awwal Garba da cikakken rahoton:

Dubi ra’ayoyi
Kasar Kamaru ta fara kirga kuri’ar da aka kada a zaben shugaban kasa na ranar Lahadi, wanda jamai’ai da masu sa ido na kungiyar Tarayyar Afrika suka kwatanta da mai inganci
Hukumomin sun ce an samu yan matsalolin nan da can da ma wasu rigingimu masu alaka da zaben, amma dai basu wani tasiri ba a kan sakamakon zaben
Yan Kamarun sun koma bakin aiki a ranar Litinin, wuni guda bayan kammala zaben shugaban kasa
Yayin da ake jiran sakamakon zaben a hukumar nan da makwanni biyu, hukumar zaben Kamaru ta kwatanta zabe da cin nasara
Erick Essouse, shine babban darekta mai kula da zabe a hukumar zaben kasar
Ya ce an yi zaben cikin ruwan sanyi a wurare da dama a yankunan masu amfani da harshen Ingilishi da na Farasanci
Ya ce an samu kananan rigingimu a wasu runfunar zabe da ya yi sanadiyar cacar baki tsakanin yan takara daya zuwa biyu da aka samu nan da can wanda ya so ya kawowa harkokin jama’a tsaiko
Irin wadannan cin mutunci basu dace da tsarin demokaradiya da ya baiwa kowa yancin fadar albarkacin bakinsa
Sama da mutane dubu bakwai ne suka sa ido a kan zaben na Kamaru, ciki har da jami’ai daga kungiyar Tarayyar Afrikan

Dubi ra’ayoyi
A ziyarar kasashe hudu da uwargidar Shugaban Amurka Melaniya Trump ta ke yi, ta isa kasa ta hudu kuma ta karshe wato Masar, inda aka ma ta kyakyawar tarba, kamar yadda aka ma ta a kasashen Ghana da Malawi da kuma Kenya
Uwargidar Shugaban Amurka Melania Trump ta isa birnin Alkhahira na kasar Masar Jiya Asabar, inda Shugaba Abdel Fattah al-Sisi da matarsa, Entissar, su ka marabceta da wata liyafa
Bayan ziyarar fadar Shugaban kasa da kuma Ofishin Jakadancin Amurka da ke binrin Alkhahira, Melania Trump za ta ziyarci gine-ginen dalar sarakunan Masar na zamanin da da kuma babban umudin Giza
Masar ce ta karshe cikin kasashen Afirka hudu da Melania Trump ke ziyara

Dubi ra’ayoyi
An bada lambar yabo ga wani dan Afrika, a wani yunkuri da yayi na taimakama mata a Demokaradiyyar Congo
Mutanen biyu da suka lashe lambar yabo akan zaman lafiya ta Duniya na shekara nan 2018, sun hada da Nadia Murad, wata yar fafutika ta Yazid wacce ta sha wahala a hannun 'yan kungiyar ISIS, a Iraq tare da Denis Mukwege wani likita wanda ya kware akan binciken lafiyar mata, wanda assibitin shi dake Jamhuriyar Demokradiyar Congo wada ta kula da mata fiye dubu 50, wadanda suka fuskanci walakanci da kuma tilasta musu yin jima’i ba tare da yardarsu ba
Kwamitin bada kyautar Nobel na kasar Norway, ya fada a cikin wata sanarwar a ranarJuma’a cewar, wannan kyautar an bada ita ne saboda namijin kokarinsu, wajen ganin an kawo karshen wulakancin tilasata mata jima’i alatilas a matsayin wani makami na yaki
Mukwege dan shekaru 63 da haifuwa yana gudanar da wata assibiti mai suna Panzi Hospital dake gabashin kasar Demokradiyar Congo, inda 'yan bindiga suke amfani da lamarin fyade domin azabtarda mazaunan yankin
Likitocin wannan asibiti sun sha taimaka ma mata da dama da suka sami raunuka a lokacin da ake musu fyade a lokacin yakin basasar kasar ta Congo
A Jiya Juma’a Sakataren Majalisar Dinkin Duniya Antonio Guterres, ya yabawa Dr
Mukwege, wanda ya bayyana a matsayin wani fittacen zakara wajen kare hakkokin mata da aka yiwa fyade
Dubi ra’ayoyi
Uwargidar Shugaban Amurka Donald Trump, Melania Trump na gaba da kammala ziyarar kasashe hudu da ta kai Afirka, inda ta je makaranta da makebar dabbobin da ake tattalinsu da sauran wurare
Uwargidar Shugaban Amurka Melania Trump, jiya Jumma'a ta ziyarci gidajen marayu a Kenya - kuma marayun da ta ziyarta sun hada da na mutane da na giwaye, yayin da ta ke gab da kammala ziyarar tsawon mako guda a kasashen Afirka hudu
Uwargidar Trump ta ratse gidan marayun giwaye a kan hanyarta ta zuwa Gandun Dajin Kasa da ke Nairobi, inda ake kebewa da kuma kare halittu, mai tazarar 'yan kilomitoci a kudu da Nairobi babban birnin na Kenya
Masu kula da gandun dajin sun gaya ma Uwargidar Trump din irin matakan da Kenya ke daukawa saboda kare giwaye da karkanda, wadanda da yawansu maharba sun karkashe
Hasalima wasu karkandan guda 11 sun mutu a watan Yuli sanadiyyar shan ruwa mai gishiri ainon, bayan da aka kai su wata sabuwar makeba
Haka zalika, wata hanyar dogo da 'yan China su ka gina a tsawon gundun dajin na janyo takaddama
Hanyar, wacce ta raba gandun dajin gida biyu, an gina ta ne da goyon bayan gwamnati sabanin gargadin da kwararru su ka yi

Dubi ra’ayoyi
Da alamar yawan farautar dukiyar Afirka da 'yan China ke yi ba kakkautawa, na cigaba da janyo masu tsana daga wasu 'yan Afrika
'Yan China akalla uku ne aka kashe, wasu kuma uku su ka ji munanan raunuka, a yankin kudu maso yammacin Janhuriyar Afirka Ta Tsakiya ranar Alhamis, bayan dukan kawo wuka da mutanen wani kauye su masu, saboda zargin cewa su ne su ka sa ruwa ya ci wani sanannen mutumin kauyen
Wata tawagar 'yan China 10 ne su ka bukaci mutumin mai suna Ignace Dimbele-Nakoe, wanda shugaban matasa ne, da kuma kaninsa, da su masu jagora daga kogin na kauyen Kadei zuwa wurin hakar gwal, bisa ga bayanin mutanen kauyen
Su na tafiya sai karamin jirgin ruwan da su ke ciki ya tintsire har shi Dimbele-Nakoe ya bace cikin ruwa
Daga bisa aka gano gawarsa
Isar 'yan China ofishin 'yan sandan kauyen don yin bayani ke da wuya, sai mafusatan kauyawan su ka shiga bugunsu da sanduna, gashi kuma 'yan sanda kalilan ne ke wurin

Dubi ra’ayoyi
A wani cigaba ga tsirarun jinsi a fadin duniya, wata 'yar kabilar Yazidi da kuma wani bakar fata sun ci lambar yabo ta zaman lafiya ta Noble
Duk da ya ke ba wannan ne karon farko da tsirarun jinsi su ka ci wannan lambar yabo ta Nobel ba, wannan zai kara masu kwarin gwiwa
An ba da Lambar Yabo ta Nobel ta zaman lafiya ma Nadia Murad, wata 'yar kabilar Yazidi kuma 'yar gwagwarmayar rajin kare hakkin dan adam, wacce kuma kafin ta tsere ta kasance sadaka lokacin da ta ke hannun kungiyar ISIS a kasar Iraki; sai kuma Dr
Denis Mukwege, likitan mata wanda ke jinyar matan da aka masu fade a Janhuriyar Dimokaradiyyar Congo
Kwamitin bayar da lambar yabon, wanda mambobinsa 'yan kasar Norway ne, ya fada a wata takardar bayani ta jiya Jumma'a cewa lambar yabon ta na tabbatar da "himmar da mutanen su ka bayar, wajen dakile fade a matsayin wani nau'i na hari a lokacin yaki ko kuma tashin hankali
"
Murad, 'yar shekaru 25 da haihuwa, ita ce ta kafa kungiyar da ake kira Nadia Initiative da Turanci, wadda kungiya ce da ta dukufa wajen taimaka ma matan da yaki da sauran masifu su ka rutsa da su
Sakatare-Janar din Majalisar Dinkin Duniya Antonio Guterres ya fada jiya Jumma'a cewa yekuwa mai karfi da kungiyar Murad ta rika yi, ta sosa ran mutane a fadin duniya, sannan ta taka rawa gaya wajen sa Majalisar ta binciki irin azabar da ita Nadia da wasu mata da dama su ka fuskanta
Dubi ra’ayoyi
Yayinda kasashen duniya ke bukin ranar malamai ta duniya a yau 5, ga watan Oktoba, A Jamhuriyar Nijar gidauniyar tattalin iyali ta uwargidan shugaba Isuhu Mahamadu ta shirya wani buki domin karrama malaman da suka nuna kwazo akan aiki sai dai wasu kungioyin malaman kasar na ganin hukumomi na yiwa sha’anin ilimi rikon sakainar kashi
Cikin yanayin annashuwa da raha aka gudanar da shagulgulan ranar malamai ta duniya wace kungiyar UNESCO ta kebe tun a 1994 domin karrama malaman makaranta da nuna mahimmancin a rayuwar Al'umma
Taken ranar ta bana itace "Bukatar Maido Da Darajar Aikin Malanta"
Shugaban ma’aikatan a ofishin Ministan ilimi a matakin firamari Ashana Hima ya bayyana cewa hukumomi sun fara yunkurin soke aikin koyarwa a karksahin tsarin kwantaragi domin maye gurabe da tsarin cikakkun malaman makaranta da ake kira na dindindin
Domin karawa malaman makaranta azamar aiki gidauniyar tattalin iyali ta uwargidan shugaban kasar Nijer Dr Malika Issoufou ta bayarda kyaututukan da suka hada da filayen gini babura kwamfitoti har da lambobin yabo ga malaman Jihohi 8 a Nijer
Kuma tayi kira garesu da su cigaba da wannan aiki na taimakon wajen ilimantar da Al’umma
A ci gaban shagulgulan ranar malamai ta duniya shugaban kasar Nijer zai karbi bakunci wadanan malamai a yammacin wannan juma’a a fadarsa domin yi masu godiya saboda abinda aka kira rikon amanar da kasa ta ba su wato ilmantar da yara ilimi mai amfani




Dubi ra’ayoyi
Yanzu haka Melania Trump, matar shugaban Amurka, tana kasar Malawi a yau Alhamis, kasa ta biyu da take ziyara a rangadin da take na wasu kasashen Afrika
Da saukarta birnin Lilongwe, Melania ta je ta ziyarci wata karamar makarantar firamare wacce ke da dalibbai kamar 8,000 amma malamai 75 kacal
Ta ma zauna ta kalli yaran suna daukan darasin koyon turancin Ingilishi, kuma daga bisani ta zanta da malaman makarantar
Matar shugaban na Amurka tazo da tsarabar da fadar White House ta baiwa ‘yan makarantar, wacce ta hada da jakuna, alli da kuma kwallayen kafa
Haka kuma ance ita ma Hukumar raya Kasashe ta Amurka, USAID, tana shirin bada kyautar tarin littafai ga makarantar
Dubi ra’ayoyi
Kungiyoyin bada agaji na kasa da kasa sun koka kan matakin da gwamnatin kasar Burundi ta dauka na dakatar da aiyukan kungiyoyi masu zman kansu, duk kuwa da damuwar da ake ita ta cin zarafin bil Adama a kasar
Matakin da majalisar tsaron kasar ta dauka na dakatar da duk wasu ayyukan kungiyoyin, ya shafi kungiyoyi kamar kungiyar likitoci ta "Doctors Without Borders" da kungiyar kiristocin katolika ta "Catholic Relief Services", wadanda ke bayar da taimakon kiwon lafiya a wasu kasashen da mutanensu ke matukar bukata
Nicolas Agostini na wata kungiyar bada agaji ta MDD dake kare marasa karfi, yace wadanan kungiyoyin da aka dakatar sune ke aikin samarda aiyukkan kiyon lafiya da na ilmi da gwamnatin Burundi din bata samarwa
Tun shekarar 2015 kasar Burundi ke fama da tashe-tashen hankalin siyasa
bayanda shugaban kasa Pirre Nkurunziza, ya sanar da kudurinsa na sake tsayawa takara a wa’adi na uku, ya kuma yi watsi da sukar da ake masa na cewa wa’adi biyu ne kawai kundin tsarin mulki ya bashi damar yi
Tun daga lokacin ne jami’an tsaro da matasan jam’iyya mai mulki, ke auna ‘yan adawa da kame da fyade da kuma azabtarwa harma da kashe su, a cewar kungiyar kungiyar kare ‘yancin dan adam ta Human Rights Watch
Dubi ra’ayoyi
Hukumomi a jamhuriyar Nijer sun umurci wata ‘yar kasar SWIZERLAND dake aiki a karkashin kungiyar MSF ta gaggauta ficewa daga kasar kafin nan da awoyi 48 bayan da suka ce sun sameta da laifin bayarda bayanan karya dangane da yawan yaran da suka mutu a karkar Magariya sanadiyar masassarar cizon sauro da cutar tamowa
A yayin ziyarar da ministan kiwon lafiya Dr Iliassou Idi Mainassara ke gudanarwa yanzu haka a karkarar ta Magaria dake yankin Zinder tawagar da ta hada da shugaban kungiyar kasa da kasa ta MSF SUISSE reshen Nijer aka gano cewa bayanan da Anne Pittet ta bayar a makon jiya, wanda ke cewa yara goma ne ke mutuwa a kowace rana a wannan yanki sakamakon tsanantar masassarar cizon sauro da cutar tamowa, babu kamshin gaskiya a tare da shi
Rajistar da aka bude inda ake rubuta sunayen wadanda suka mutu, ministan ya gano cewa cikin watan da ya kare 10 suka mutu
A duk fadin jihar Magaria yara 75,00 suka kamu da cutar cizon sauro
Cikin adadin yara 123 ne suka mutu cikin watanni 9
Dalilin haka ba gaskiya ba ne a ce yara 10 ne mutuwa kullum
Kungiyar MSF wacce ke daya daga cikin kungiyoyin dake yiwa gwamnatin Nijer rakiya a fannin kiwon lafiya ta nesantar da kanta da abinda wannan jami’ar kiwon lafiya ta fada a wata bidiyon da aka yada a shafukan sada zumunta a makon jiya
Saboda haka gwamnatin Nijer ta bukaceta ta gaggauta ficewa daga kasar cikin sa'o'i 48 bisa dalilan da minista Dr Iliassou Idi Mainassara ya bayyanawa manema labarai
Ya ce da suka tambayeta abun da ya sa ta yi hakan sai ta ce an ce ta yi ne amma kuma ta kasa bayyana wanda ya ce ta yin
Shi ma shugaban kungiyar MSF din ya ce ta yi ne da sunanta
Sai dai masu kare hakkin dan adam irinsu Salissou Amadou na CCAC na ganin rashin dacewar wannan mataki
Yana mai cewa ba’a yi wa wannan jami’ar sa kai adalci ba
Ya tambaya menene nata ? Idan ta bada rahoto wani kuma ya bincika ya rubuta nashi sai a buba rahotannin biyu a ga abun da za’a tace ko a yi anfani dashi cikinsu
Masassarar cizon sauro na daga cikin cututukan da masana suka saka a sahun gaban wadanda suka fi hallaka yara kanana a kasashe masu tasowa musamman dai a nafiyar Afirka haka kuma jamhuriyar Nijer ma ba ta tsira ba daga wannan matsala
A sauraru rahoton Souley Barma


Dubi ra’ayoyi
Gwamnatin jamhuriyar Nijer ta kudiri aniyar fara karbar wani harajin da ta yafewa kamfanonin wayar sadarwa a shekarar 2018 bayan da ta ce ta gano wadannan kamfanoni suna da rashin cika alkawari akan maganar sayen kayan aikin samarda ingartacciyar wayar sadarwa a kasar

Harajin da ake kira TATTIE wanne a shekarar 2017 gwamnatin ta Nijer ta yanke shawarar sasautar dashi daga tamma 88 na sefa, cfa, zuwa tamma 50 a kowane minti guda na kiran da ya shigo daga ketare
Wannan matakin na da zummar baiwa kamfanonin selula hanyar samun kudaden shiga da zasu taimaka masu sayen kayan aiki domin inganta wannan fannin
Sai dai watanni 12 bayan hakan gwamnatin ta Nijer ta ce ta sake shawararta bisa wasu dalilai dake da nasaba da aikata rashin gaskiya a bangaren kamfanonin
Dan majlisar dokokin kasa na bangaren masu rinjaye Boukar Sani Zilly ya yaba da wannan matakin na gwamnati
Ya ce kamfanonin sun je wajen gwamnati sun ce za su ba matasan Nijer aiki idan an rage masu haraji
Amma an gano rufa rufa suka yi kuma dole ne a kwato hakkin kasa daga garesu
Dama dai kungiyoyinfarar hula na CCAC sun sha ganarda gwamnatin Nijer rashin dacewar wannan mataki tun fil azal har ma suka sha zanga zanga akai sai dai kiransu bai samu shiga ba a wancan lokaci, abinda Nouhou Mahamadou Arzika na MPCR ya ce gaskiya ce ta yi halinta
Ya ce an wayi gari yau gwamnati da kanta ta ga gaskiyar maganar da suka fada
Yanzu ta yi amai ta lashe amma har yanzu ba’a fada masu ba hukumcin da za’a yiwa wadanda suka rudar da gwamnati can baya akan lamarin saboda kasa ta yi asarar miliyoyin kudi
Mutane kusan miliyan 8 daga cikin miliayn 20 na yawan al’umar Nijer ke amfani da wayar tafi da gidanka wadanda alamu ke nunin hukumomi sun yi buris da halin da suke ciki a can baya to amma da yake sun gane yau dole su canza ra’ayi inji kakakin marasa rinjaye a majalis, Isuhu Issaka
Ya ce bara sun yi magana kada a yi wannan kuskuren
Sun yi amma yanzu « munji dadi » saboda za su koma kan matakan da suka ki da can
Sakamakon rashin inganci layin waya hukumar saka ido akan ayyukan kamfanonin salula ARPT ta caji wadanan kamfanoni miliyan kusan 4000 na sefa, cfa, a shekarar 2017 a matsayin tara a sanadiyar koke koken masu amfani da wayar salula a nan Nijer
A saurari rahoton Souley Barma

Dubi ra’ayoyi
Bangarorin siyasar kasar Niger sun gudanar da taron kwamitin CNDP domin duba hanyoyin da za su ba da damar a yiwa kundin zaben kasar gyaran fuska domin kawo karshen ka ce na cen dake tattare da wannan kundi
An gudanar da taron kwamitin CNDP a dakin taro na « salle des banquets » dake fadar Frai Minista Briji Rafini da wakilan jam’iyyun siyasa
Wannan kwamitin shi ne yake da alhakin warware rigingimun siyasa
Taron ya zo ne da bukatar nazari akan maganar gyaran fuskar kundin tsarin zaben da a can baya ya haddasa rarrabuwar kawuna tsakanin jam’iyyun siyasa

Bayan da aka saurari shawarwari daga wakilan jam’iyyun siyasar da suka halarci wannan taro a karshe an yanke shawarar kafa kwamiti mai mambobi 12 wadanda za su duba hanyoyin yiwa wannan kundin tsarin zabe gyaran fuska kamar yadda shugaban jam’iyyar PNDS TARAYYA kuma ministan cikin gida BAZOUM MOHAMED ya gayawa manema labarai
Ya ce an bukaci ‘yan adawa su kawo mutane 8, su kuma su kawo mutum 4
Yace duk da adawar da ake yi masu sun amince da hakan
Ya kara da cewa duk abun da ‘yan adawa suka kawo idan ya dace za su amince dashi, da fatan su ma za su yadda da nasu shawarwarin
Jam’iyar MPN KISHIN wace rashin yarda da wannan kundin tsarin zabe ya yi sanadiyar ficewar ta daga kawancen jam’iyyu masu mulkin Nijer ta halarci wannan taro
Mataimakin shugabanta KORONE MASANI yace dama ce a garesu su kara fahimtar da wadanda ba su gane manufar jam’iyar ba
Ya ce tun farko su ne suka fara dagewa sai an yi gyara
Sun kwashe wata 11 suna adawa akai saboda haka garesu faduwa ce ta zo daidai da zama
Sai dai a yayinda ake gudanar da wannan taro shuwagabanin kawancen jam’iyyun adawa na FRDDR ana su bangare sun kira taron manema labarai domin sanarda jama’a dalilansu na kauracewa wannan taro na CNDP
MAMAN SANI ADAMOU shine kakakin jma’iyun hamayya
Yace babu yadda za’a ce a zo a zauna ba tare da canza dokoki ba
Sai an yi hakan kana su ma su shiga taron duk wani gyare gyare da za’a yi
Dole ne a fara da abun dake hana ruwa gudu
Rashin yarda da dokokin dake kunshe cikin kundin tsarin zaben kasar ta Nijer ya ja wa hukumar zabe ta CENI bakin jini daga wajen ‘yan adawa saboda haramtatta ce dalili kenan da suka ki aikewa da wakilai a wannan hukuma mai mambobi 13 yayinda shirye shiryen zabeN 2021 ke kara kankama
A saurari rahoton Souley Barma


Dubi ra’ayoyi
Melania Trump, uwargidan Shugaban Amurka ta tashi zuwa Afirka jiya Litini, a ziyararta ta farko zuwa kasashen waje, wadda ta yi ba tare da mijinta ba, tun bayan da ya zama Shugaban kasa
Fadar Shugaban Amurka ta White House ta ce ziyarar kasashe hudu da Melania Trump za ta yi, wadanda su ka hada da Ghana, da Malawi, da Kenya, da Masar, za ta mai da hankali ne kan, "kula da iyaye mata da kuma jarirai a asibitoci, da ilimantar da yara kanana, da al'adu da kuma tarihin kowace kasar ta Afirka, da kuma yadda Amurka ke taimakon kowacce daga cikin kasashen na Afirka a yinkurinsu na dogaro da kai
Dama shirin Melania Trump na "Be Best," ko "kasance na nagari," wanda aka bullo da shi bara, ya ta'allaka ne kan rayuwar yara
Ziyarar tata ta tsawon kwanaki biyar ka iya fuskantar matsala saboda take-taken mujinta da kuma kalamansa, ganin ya yi amfani da kalaman batunci kan Afirka
To amma Joshua Meservey, wani mai nazarin manufofin Afirka a Gidauniyar Heritage Foundation, ya yi imanin cewa halin Trump ba zai yi tasiri kan ziyarar uwargidan tasa a Afirka ba

Dubi ra’ayoyi
A jamhuriyar Nijer yau dokar soma amfani da madaurin mota ko (seat belt) da turancin ingilishi da saka hular kwano ke fara aiki bayan shudewar wa’adin kwanaki ashirin din da hukumomi suka bayar a ci gaba da daukar matakan sassauta barnar da hatsarin ababen hawa ke hadasawa jama’a bayan la’akari da yadda hatsari ke hallakamutane da dama yayinda wasu kuma ke samun nakasa
Magamar hanyar « premier echangeur » dake kan titin da ake kira AVENUE MALI BERO, ta kasance daya daga cikin wuraren da aka fi huskantar cinkoson ababen hawa a Yamai
A wannan safiya ta litinin 1 ga watan Oktoba, kusan galibin matuka sun daura madaurin da ake kira ceinture de securite ko (seat belt) da turancion ingila, yayinda akan ganin mafi yawancin masu babura sanye da hular kwano da nufin yin biyayya ga dokar da hukumomi suka kafa
Wani matukin babur Malam Chaibou Aboubakar na ganin fa’idar wannan mataki
Ya ce kwanakin baya ya fadi sai da ya yi juyi hudu kafin ya samu kansa
A wancan lokacin idan da bai sa hular ba da an manta dashi yau
Haka su ma masu motoci ke yabawa da wannan tsari koda yake suna ganin a cewarsu abin na bukatar gyara
Amma sun kira a yi biyayya da dokar
Tuni dokar ta fara rutsawa da wasu masu ababen hawa irinsu Iliyasu wanda ‘yan sanda suka kwace wa inji da hantsi, saboda samunsa da rashin saka hular kwano
Ya ce da ya san haka ne da bai fita da abun hawa ba, sai ya ajiye gida har sai ya samu kudin sayen hular
A ranar 10 ga watan jiya ne hukumomi suka sanarda jama’a cewa saka hular kwano da amfani da madaurin mota (seat-belt) wajibi ne ga jama’a daga ranar 1 ga watan Oktoba abinda shugaban kungiyar direbobin taxi Batada Jibril ke cewa ba su gamsu da shi ba
Acewarsa irin wannan dokar ana ba mutane wa’adin watannin shida ko uku kafin ta fara aiki ba a yita farat daya ba
Domin kawarda dukkan wani shakku daga zukatun jama’a, wani jami’in kula da zirga zirga da muka tarar yana bada hannu ya ce kowa ya kwantar da hankalinsa yana cewa doka doka ce
Kowa ya shirya binta saboda mutane su tafi lafiya su dawo lafiya
Ya ce dokar ba ta nufin takurawa kowa
Doka tace dukkan wanda aka kama da laifin kin amfani da hular kwano ko madaurin mota za a ci shi tara daga 5000 zuwa 10000 tasefa, cfa
A saurari rahoton Souley Barma

Dubi ra’ayoyi
Shugaban Kamaru Paul Biya ya ce ya yi nasarar fatattakar 'yan Boko Haram daga cikin kasar, don haka da matukar bukatar sake zabensa a zaben Shugaban kasar na ranar 7 ga watan Oktoba, saboda ya sake farfado da abubuwan da su ka durkushe
Biya na magana ne a garin Marwa, a daya daga cikin 'yan ziyarce-ziyarcen da ya kan fice daga Fadarsa ya yi, wanda ba kasafai ya kan yi ba, don kaddamar da yakin neman zabensa
Mata sun yi sutura da tufafi masu launukan jam'iyyar CPDM ta su Paul Biya a ranar Asabar, su ka marabce shi a garin na Marwa
Sun yi ta bai wa Biya tabbacin cewa za su kada masa kuri'a, don ya sake shugabantar Kamaru na wani sabon wa'adi na tsawon shekaru 7, wanda zai fara aiki daga ranar 7 ga watan Oktoba
Jam'iyyar CPDM ta kwaso mutane sama da 30,000 daga sassa dabam-dabam na arewacin Kamaru zuwa garin Marwa
An kafa hotunan yakin neman zaben Biya a ko ina a garin na Marwa

Dubi ra’ayoyi
Gwamnan ya musanta wadannan zarge zarge a lokacin da yayiwa taron magoya bayan jami'iyyar su jawabi ne
Gwamnan Jihar Bauchi Mohammed Abdullahi Abubakar ya musanta wani zargi da ake masa cewa zai fice daga jam'iyyar APC
Haka kuma ya musanta cewa, wai baya goyon bayan zaben kai tsaye
Gwamnan ya musanta hakanne a lokacin da ya kada kuri'arsa na zaben tsayar da shugaban kasa takara a karkashin tutar jam'iyyar su ta APC
Ga Abdulwahab Muhammad da cikakken rahoton


Dubi ra’ayoyi
Ranar Litinin uwar gidan shugaban Amurka Melania Trump za ta fara ziyararta ta farko zuwa kasashen waje tun da mijinta ya hau kan mulki, yayin da za ta ziyarci kasashen Afirka hudu domin yada shirinta na inganta rayuwar yara mai suna “Be Best” wato kasance na gari
“Kowanne daga cikinmu ya fito ne daga kasar dake da irin nata kalubalen,” a cewar Melania lokacin da take magana gaban wani taro a gefen babban taron shugabannin kasashe na MDD, ta ci gaba da cewa “amma na sani a zuciyata baki dayan muna da kudurin rainon manyan gobe su zama suna cikin farin ciki, da lafiya har zuwa girmansu
”
Fadar shugaban Amurka ta White House ta ce Melania za ta kai ziyara ne kasar Ghana da Malawi da Kenya da kuma Masar
Hukumar raya kasashe ta Amurka USAID ce zata taimaka mata wajen shirya wannan tafiya, haka kuma a wannan ziyara ta ta zata mayar da hankali ne kan lafiyar iyaye mata da jariransu, abinci mai gina jiki ga mata da yara kanana, ilimin kananan yara da kare namun daji da kariya ga cuta mai karya garkuwar jiki
Haka kuma ana sa ran Melania za ta bayyana rawar da Amurka ke takawa wajen taimakawa kasashen da zata ziyarta
Dubi ra’ayoyi
Ministan kudin jamhuriyar Niger ya gabatarwa majalisar dokokin kasar tsarin kasafin kudin 2019 a hukunce domin nazarin bukatun gwamnati da irin aiyukan da take fatan gudanarwa
Milliard kokuma biliyan 2050 da ‘yan ka na kudaden cfa ne gwamnatin ta Nger ke bukata domin tafiyar da aiyukanta a shekarar 2019 kamar yadda yake rubuce a tsarin kasafin da ministan kudin kasar HASSOUMI MASSAOUDOU ya fayyacewa ‘yan majalisa
Dan Majalisa IRO SANI mataimaki na farko na shugaban majalisar dokokin kasa ya ce ayyukan da za’a fi ba karfi sun hada da ilimi wanda shi ne akan gaba, sai kuma gine-gine irin su hanyoyi da ba da wutar lantarki
Kacokan dai ayyukan gina kasa za su lakume wajen kashi 17 na kasafin kudin na shekarar 2019
Baya ga haka akwai kiwon lafiya da zai ci kashi 9
Yace kusan kashi 53 na kasafin kudin zai fito ne daga kasar ta hanyar haraji da sauransu
Sai dai kakakin marassa rinjaye a majalisar
ISSAKA ISSOUHOU yace ba zasu yi kasa a gwuiwa ba wajen binciken kasafin na badi domin tabbatarwa kansu ba a mayarda bukatun talakkawa share ba
Ya ce harajin da aka sa bisa abinci da sufuri har yanzu ba’a dakatar ba
Kudin lantarki ba’a rageshi ba
Haka ma na ruwa
Masu wakiltar ‘yan Niger mazauna ketare a majalisar dokokin kasa sun bayyana anniyar bayarda gudunmawa wajen ganin gwamnatin ta hada kan kudaden da ta kudurta kashewa kasa a shekarar mai kamawa kamar yadda Dan Majalisar HARUNA DAI DUKA ya shaida
Biliyan 78 da ‘yan kai na kudaden sefa ne gwamnatin ta kara akan kasafin shekarar 2018 domin kasafin na 2019 saboda ta hango wasu sabbin hanyoyin samarda kudaden shiga daga hannun wadanda biyan haraji ya rataya a wuyansu
To amma masu rajin kare hakkin jama’a na ci gaba da tur da dokar harajin shekarar da muke ciki saboda suna ganin ta kutuntawa jama’ar kasar
A sarari rahoton Souley Barma


Dubi ra’ayoyi
Ma’aikatar harajin jamhuriyarkasar ta shirya wata ganawa tsakaninta da shuwagabanin kafafen labaru masu zaman kansu a wani yunkurin samarda fahimta a tsakanin bangarorin biyu
Lura da yadda aka samu tabarbarewar dangantaka tsakanin kafafen labaru masu zaman kansu da ma’aikatar haraji ta kasa DGI sakamakon rufe wasu kafafen ya sa hukumomin dake kula da karbar haraji shirya taron musamman da nufin canza yawu a tsakaninsu da ‘yan jarida ta yadda za a samu fahimta
Sani Sallau Mamman shine darektan ma’aikatar haraji a shiyyar Yamai ta Kudu
Ya ce a baya sun yi wani aikin rabawa kungiyoyin jarida haraji da suka ga kamar ya yi masu yawa
Lamarin ya kawo cece kuce har ya kawo rashin fahimta
Ya ce dalili ke nan da suka shirya taron su sanar dasu yadda suka raba harajin saboda sun yi aikin ne bisa doka
Zancen nan da ake ma’aikatan jaridu masu zaman kansu da dama ne ke ci gaba da zaman kashe wando bayan da ma’aikatar haraji ta rufe masu wuraren aiki saboda rashin biyan haraji cikinsu har da jaridar LA GRIFFE wace na zanta da editanta MOUSSA DOUKA
Moussa Douka ya ce babu kungiyar jarida ko wani gidan jarida da ya ce ba zai biya haraji ba amma abun da suka ga dama suka rubutawa kowace jarida
Babu wata jarida da za ta iya biyan kudin sefa miliyan sittin cikin kwana goma
Kafafen da suka yi kaurin suna wajen sukar lamirin gwamnatin renaissance ne suka fuskanci hushin hukumar ta DGI dalili kenan ake zargin jami’an haraji da taka rawa da bazar gwamnati da nufin huce mata takaici
To amma mai magana da yawun hukumar haraji ya ce tsarin aikinsu ne ya sa suka yi hakan
Matsalar rashin samun kudaden shigar da suke huskanta ya sa kafafe masu zaman kansu fara tunanin shigar da bukatar a basu wani kaso daga kudaden harajin da ‘yan Niger ke zubawa kafafen gwamnati a karshen kowane wata
ZABEIROU SOULEY editan jaridar LE TEMPS yace yadda kafofin labaru na gwamnati ke ba jama’a labaru haka su ma su keyi saboda haka su ma a dinga ba su wani kaso
A saurari rahoton Souley Barma




Dubi ra’ayoyi
Yau ce ranar tunawa da yawon bude ido ta duniya amma kasar Niger ta samu koma baya wurin samun kudin shiga saboda raguwar ‘yan yawon bude idon dake ziyarar kasar sanadiyar rashin tsaro
Kamar ko'ina a fadin duniya, jamhuriyar Niger ta tuna da ranar yawon bude ido, sai dai wannan fannin na huskantar koma baya a kasar, Hakan ya faru ne a sanadiyar tawayen da Abzinawa su kayi a ‘yan shekarun da suka gabata da kuma rashin tsaro dake samun asali daga yake - yaken da a keyi a kasashen Libiya da Mali na ‘yan tsananin Islama
Kasancewar ‘yan yawon bude idon dake zuwa Niger na sha'awar ziyarar arewacin kasar mai cike da tarihi amma kuma nan ne aka fi fama da rikici saboda haka suka kaucewa kawo yawon kasar
Ahmed Botto minstan yawon bude ido y ace aiki ne da yake da mahimmanci ga kasarsu saboda ko wadanda bas a aiki cikin ka’ida suna samun anfani
Haruna Baba shugaban ma'aikatar yawon bude ido ta jahar Agadez ta Niger, yace a can baya da turawa ke tururuwa zuwa arewacin kasar ana samun alheri sosai
Y ace ko kudin sefa da suke kashewa ta Faransa ce wadda turawa ke kawowa lokacin yawon bude ido
Masu aikin hannu ma suna samun kudi ainun
Labarin da ake ba turawan akan yanayin tsaro ya kawo masu miskila
Shima Mahamadu wani makeri da a can baya ke samun kudade sosai daga hannun turawa ‘yan yawon bude dake ziyartar Niger, ya ce a halin yanzu ba bu wata damawa daga hannun yan yawon bude idon saboda sun ragu
Koma bayan sha'anin shigar kudade wa Niger ba karamar hasara ce ba sanadiyar karancin ‘yan yawon bude ido dake shakkar tsaron lafiyar su ganin cewa kasshen dake makwaftaka da Niger sun a fama da ayyukan ta’addanci
A saurari rahoton Haruna Mamman Bako




Dubi ra’ayoyi
Kungiyoyin mata masu rajin ganin mata sun shiga an dama dasu, a gwamnatin kasar Sudan ta Kudu sunyi wani babban yunkuri
Shuwagabannin mata na kasar Sudan ta Kudu, sun bukaci shugaban kasar da ya baiwa mata kashi 35 daga cikin dari kamar yadda yarjejeniyar samun zaman lafiya a kasar ta tanada
Ranar Talata shugaban kasar Salva Kiir, ya nada kwamiti mai mutane 10 da aka dorawa nauyin fara shirin kafa gwamnatin wucin gadi
Mace daya kurum ya nada cikin kwamitin mai mutane 10
Mary Ayen Majok, mamba a kwamitin ta bayyana ma VOA jiya Laraba cewar, ba suji dadin gwamnatin, bata baiwa mata kason da yarjejeniyar ta tanada ba
Ba’a kaddamar da wannan shirin na baiwa mata kashi 35 cikin 100 ba a cewar Majok
Gare mu kuwa bamu ji dadin hakan ba, don hakan na nufin bangarorin basu mutunta ka’idodin yarjejeniyar da aka cimma a Addis Ababa ba

Dubi ra’ayoyi
Shugaban Ghanan yayi wannan kiran ne a jawabin da yayi a taron babban zauren majalisar a ranar Laraba
Shugaba Nana Akufo Addo ya jaddada muhimmancin ganin an baiwa nahiyar Afirka wakilci na din din a kwamitin na sulhu
Ganin kashi 50 cikin dari na ayyukan kwamitin duka a nahiyar ta Afirka aka gudanar su, walau kiyaye zaman lafiya ko ayyukan jinkai
Shugaban yace shugabbin Afirka sun gaji da yawo da kokon bara a hanau suna neman tallafi a duniya
Yace burin shugabannin shine samun kawaye shigen yadda nahiyar take yi yau da China, domin shugabannin su gina kasashe da za su wadaci al'umar su da ayyukan yi da kuma kayan more rayuwa
Shugaba Addo, yace akwai bukatar majalisar ta kau daga zama mai tsara kudurori ba tareda an sami aiwatar da su ba
Yace akwai bukatar shugabannin majalisar a yau su tashi haikan su magance matsalolin da suka addabi duniya a yau, shigen aikin da magabatan da suka yi a lokcinda aka kafa wannan majalisa shekaru
Ga karin bayani a rahoton da Baba Yakubu Makeri

Dubi ra’ayoyi
Wata ziyarar da shugaban kamfanin ORANO wato tsohuwar AREVA ke gudanarwa yanzu haka a jamhuriyar Niger ta farfado da batun alkawulan da kamfanin ya dauka a yarjejeniyar da bangarorin biyu suka rattabawa hannu a shekarar 2014 ciki kuwa har da maganar gyaran hanyar zirga zirgar dake hade biranen arewacin kasar ta Nger
Da yake bayani wa manema labarai jim kadan bayan ganawarsa da shugaban kasar Niger shugaban kamfanin ORANO, tsohuwar AREVA PHILIPE KNOCHE ya bayyana cewa sun tanttauna akan batutuwan da suka shafi huldar bangarorin biyu wace ta ta’allaka akan aiyukan hakar ma’adinin uranium kuma kamfanin ya samu lambar yabo akan maganar kare mahalli a yankin AGADES abinda shugabar kungiyar GREN HAJIYA RAMATOU SOLI ke kallonsa tamkar almara
Ta ce duk wanda aka fada masa cewa an ba kamfanin Orano lambar yabo akan muhalli dariya za’a yi masa
Kura da dattin da aka tara shekara da shekaru suna nan jibge
Rashin dasa itatuwa da rashin ruwan sha har yanzu suna damun mutanen yankin
Bayan birnin Yamai shugaban kamfanin ORANO ya ziyarci wuraren da kasar FARANSA ke hakar uranium a karkarar ARLIT saboda haka masu kare hakkin jama’a ke cewa shugaban ya kamata ya samu damar gani da idanunsa halin kuncin da kamfaninsa ya jefa jama’a ciki sabanin abinda yarjejeniyar 2014 ta tsayar
Mai fafutikar jama’ar yankin Alit, musamman mata suna shan wuya da batun ruwa
Cikin tsakar dare suke layi bakin famfuna su samu ruwan da bashi ma da tsaftar sha
Koda shugaban kamfanin bai sha ba ya kai a gwada domin ya tabbatar cewa ba kage ake yi ba
Faduwar darajar karfen uranium a kasuwannnin duniya ta haddasa korar ma’aikata da dama daga aiki a rassan ORANO dake Niger wato SOMAIR da COMINAK sai dai a ra’ayin shugaban kungiyar AEC, MOUSSA TCHANGARI girman matsalar bai kai mizanin da za a dauki irin wannan mataki ba
Moussa Tchangari ya ce an ba kamfanin Orano komi amma sai ya kori ma’aikata
Ya bata hanyoyi da muhalli amma bai hana kamfanin zuwa ya yi karya ba
Bugu da kari an dauka kamfanin yana taimako ne har ana cewa ya na jin tausayin kasar ne da yake sayen karfen uranium
Shugaban kamfanin ORANO wato tsohuwar AREVA PHILIPE KNOCHE ya ce an dan fara samun tashin farashin uranium a kasuwannin duniya yayinda batun nuclear ke ci gaba da haddasa mahawara saboda dalilai masu nasaba da dumamar yanayi
Ya bayyana aniyarsa ta karfafa tallafi domin bunkasa aiyukan noman rani dai dai da alkawalin da suka yi wa jama’ar yankin AGADES musamman a fadamar IRAZHER
A saurari rahoton Souley Barma




Dubi ra’ayoyi
Yau ce ranar tsara haihuwa ta hukumar kiwon lafiya inda Jamhuriyar Niger ta shiga sawun kasashen duniya da tunawa
Jamhuriyar Niger, a yau 26 ga watan Satumba, na tunawa ranar da Majalisar Dinkin Duniya, MDD, ta hannun hukumar kiwon lafiya ta kebe domin fadakarwa akan sa sarari tsakanin wannan haihuwa da waccan
Malam Hassan Haruna mai kula da harkokin sadarwa a babban asibitin Birnin Konni ya bayyana mahimmancin wannan ranar ga al’ummomi, musamman malaman asibiti
Malam Haruna rana ce ta sakin sarari tsakanin haihuwa domin rashin sakin sarari ya na kawo matsaloli da dama ga mata
‘Ya mace na iya rasa rayuwarta ko kuma ta samu ciwon yoyon futsari da wasu cututukan
Rayuwar ta gaba daya na iya baci
Su na rokon maza su yi kokari su bar mata su yi anfani da asibiti
Kazalika su bar matan su su yi anfani da hanyoyin zamani na saka sarari tsakanin haihuwa
Gwamnatin Niger ta fito da shirin kafa majalisu a cikin karkara domin ba mutanen karkaran damar su tattauna lamuran da suka shafi rayuwarsu, ciki ko har da saka sarari tsakanin haihuwa
Wani mazauna karkaran yay aba da shirin saboda a can baya sai a ga mace da da yana zawo, ga wani kuma bai ma fara tafiya ba gashi kuma ta na da sabon ciki, lamarin da ya ce bai dace ba
Amma yanzu mata godiya su keyi dangane da fadakarwar da aka yi masu
Yanzu mahaifa tana hutawa yaro kuma sai ya yi karfi kafin a dauki wani cikin
A saurari rahoton Haruna Bako domin karin bayani


Dubi ra’ayoyi
Cutar kolera ta kara bulla a kauyen Dogarawa dake cikin Gundumar Malbaza a cikin jahar Tahoa, inda yanzu haka mutane 20 ke can killace a babban asibitin Galmi
Wannan annobar ta kolera da ta bayyana a Dogarawa ta biyo bayan wadanda suka bulla a wadansu wurare a cikin jahar Maradi da Birni N'Konni
Shugaban gundumar Malbaza ya baiwa al'ummar gundumar bayanin bullar cutar inda yace mutane su san da akwai cutar domin su kiyaye, ya kara da cewa an samu sauki domin wadatar kayan aiki da suka samu
Ya bayyana cewa hasarar rayukan da akayi, ya auku ne kafin aka gano cutar
Sun kuma yi kira da gargadi ga al'umma domin su kiyaye da ka'idodin tsafta domin a hana yaduwar kolera
Ga rahoton Haruna Mammane Bako

Dubi ra’ayoyi
A garin Gidan Iddar dake jihar Touha ta jamhuriyar Niger, mutane 12 ne suka mutu sanadiyar shan muggan kwayoyi da suka hada da wata da ake kira madara
Mutane 12 suka mutu a garin Gidan Iddar dake cikin jihar Touha a kasar Niger sanadiyar shaye-shayen kwayoyi iri iri da suka hada da wata kwaya mai suna madara
Mutuwar mutanen ya tsorata al’ummar yankin inda suka nemi mahukuntan kasar da su cece su daga wannan bala’I saboda shaye shayen ya kai ga matan aure da ma dattijan gari
Shugaban gundumar Malbaza, wanda kuma shine wakilin gwamnati tare da wasu jami’an tsaro da sarkin Dogarawa sun isa garin Gidan Iddar inda suka gana da hakiman garuruwan da bala’in ya shafa
Shugaban gundumar Malbaza Malam Marafa Tankari y ace za su dauki matakai na ba sani bas abo game da masu sayar da kwayoyin da masu ajiye masu sayarwa a gidajensu tare da wadanda suke kawosu cikin garuruwansu
Malam Marafa Tankari y ace daga yanzu doka ce za ta yi aikinta saboda abun da ya faru abun da doka ta hana ne
Domin gudun musguna ma mutane ya sa ba sa shigowa cikin jama’a su yi aikinsu
Yanzu za su yi aikinsu kuma ba za su yadda wani ya taho ya yi masu katsalandan ba
Sarkin Dogarawa y ace duk wanda ya saukar da masu sayar da kwayoyi a gidansa idan an kama shi, zai dandana kudarsa
Shugaban rundunar tsaro na gundumar Malbaza ya yi kira ga hakiman yankin da su tashi tsaye su yaki wannan muguwar dabi’ar
Y ace sun san masu aikata laifin amma suna tsoron kada a zarge su da kai ‘ya’yan wasu gidan yari
Dalili ke nan, yasa suna kallon masu laifin suna kyalesu
Ya ce amma yanzu da suka kira hukuma ta shiga za su sa ido su ga irin hobasan da za su yi
A saurari rahoton Haruna Mamman Bako domin karin bayani



Dubi ra’ayoyi
Daruruwan masu zanga-zanga sun yi maci a Monrovia, babban birnin kasar Liberia don matsa ma gwamnati ta yi bayanin yadda aka karkatar da miliyoyin daloli daga babban bankin kasar
"Wannan kudin na kasarmu ne, na 'ya'yanmu ne, saboda gobe," a cewar wata daga cikin masu zanga-zangar mai suna Precious Williams 'yar shekaru 43, a hirarta da kamfanin dillancin labarai na Reuters a birnin Monrovia
Ta kara da cewa, "Mun zo nan ne don mu kwato kudinmu
"
Takardun kudin Liberia kwatankwacin dalar Amurka miliyan 100 ne Babban bankin na Liberia ya sa aka buga daga kasar waje, to amma nan da nan kudin ya bace bayan da ya iso wasu tasoshin jirgin ruwa biyu na kasar, a tsakanin watan Nuwamban 2017 da watan Agustan 2018, a cewar Ministan yada labarai, Eugene Nagbe a makon jiya
Wannan adadin kashi 5% ne na daukacin dukiyar wannan kasa ta Yammacin Afirka
Abun fallasar yanzu ya hana gwamnatin shuga George Weah sakat
Amma a jawabin da ya yiwa al'mar kasar ranar Jumma'a, yayi alkawarin cewa, gwamnati zata hukunta duk wanda aka samu yana da hanu a wannan badakalar

Dubi ra’ayoyi
Cutar kwalara ta sake barkewa a gundumar Konni cikin jihar Touha dake Jamhuriyar Niger inda kawo yanzu ta kashe mutane uku
Bayan barkewar cutar kwalara a jihar Maradi sai gashi ta kuma bulla a gundumar Konni dake cikin jihar Touha a jamhuriyar Niger
Kawo yanzu mutane 27 ne suka kamu yayinda uku suka rigamu gidan gaskiya
Malam Hassan Haruna mai kula da sha'anin sadarwa a babban asibitin Konni shi ya sanar da hakan
Ya ce "gundumar Konni mun shiga cikin annoba na cutar kwalara"
Ya ci gaba cewa wuraren da suka aika a yi masu bincike a yankin an samu kawayar kwalara a biyar lamarin da ya ce ko daya ne aka samu an shiga cikin annoba
Kwalarar ta fi kamari a garin Konni da Dosa
Malam Hassan ya tabbatar da mutuwar mutane uku amma sauran an sallamesu baicin wasu uku da suka rike ana ci gaba da yi masu magani
Yanzu dai malaman asibiti na ci gaba da yin kira tare da gargadin jama'a, musamman mazauna cikin birnin Konni, da su dauki matakan rigakafi game da cutar
Kazalika Malam Hassan Haruna ya kira masu hannu da shuni da su taimakawa mara sa karfi saboda wai yaki da cutar ba na asibiti kawai ba ne
Yaki ne na kowa da kowa, inji Malam Hassan
A saurari karin bayani a rahoton Haruna Mamman Bako

Dubi ra’ayoyi
A janhuriyar Niger, jam’iyyar PNDS mai mulki ta yi na’am da wasu gaggan ‘yan adawa da suka sauya sheka a karshen makon da ya gabata
Ta hanyar wata takarda mai dauke da sa hannun shugaban kasar Niger da aka wallafa a shafin Facebook a karshen makon da ya gabata ne jama’a suka samu labarin ficewar Dr
Adal Rhoubeid daga sahun ‘yan adawa har ma shugaban ya bashi mukamin mashawarci na musamman a fadarsa, abinda galibin jama’a ke kallonsa tamkar na ba-zata saboda yadda wannan dan siyasar ya yi fice wajen caccakar gwamnatin Renaissance
Abdoulmoumouni Ousman, na daga cikin abokan tafiyarsa a kawancen FPN na ‘yan adawa
Yace su ba za su jefa masa dutse ba
Za su ci gaba da gwagwarmaya
A cewarsa dama akwai mutanen da za su shigo, akwai kuma wadanda za su fice kamar yadda shugabansu ya yi
Domin jin dalilin wannan canza shekar, shugaban jam’iyyar MDR Tarna Dr
Adal Roubeid, a wata hira ta wayar tarho da sashen hausa na muryar Amurka, ya ce yana cikin zaman makoki a inda ya ke saboda haka ba zai iya magana ba
To amma ya fadawa abokansa na FPN cewa shi ya fita daga jam’iyyarsu ne kawai ba tare da basu wata hujja ba
Amma abokan nasa sun ce talakawa ya kamata ya shaidawa ficewarsa da kuma shigarsa gwamnati
A cewarsu wani yunkuri ne na kashe adawa a kasar ta Niger
Jam’iyyar Moden Lumana dake matsayin jagorar jam’iyyun adawar Niger ma ta fuskanci ballewar daya daga cikin kusoshin da suka kafata, wanda ake kira Ali Gaza Gaza, sai dai shi ma bai so yin furici akan wannan matakin nasa ba ballanatana a ji hujojinsa
Amma duk da haka wani kakakin jami’yar Bana Ibrahim na cewa ba su yi mamakin hakan ba
Ya ce su ma sun san wasu mutanen da suke tare da su ta kansu su keyi
A cewarsa shi Ali Gaza Gaza, duk da yana cikinsu wajen shekara hudu amma ba’a ganinsa a yawancin taronsu
A tsawon shekaru 8 na mulkin Niger jam’iyyar PNDS Tarayya ta fuskanci suka daga ‘yan hamayya wadanda ke mata kallon matattarar mahandama da ‘yan babakere
Saboda haka sauya shekar ‘yan adawa a yau ya sa wani jigon jam'iyyar PNDS, Adamou Manzo cewar "akwai lokacin da mutum zai yi maka adawa, mugunyar adawa amma kuma daga baya sai ya lura abun da ya yi ba dai dai ba ne
” A cewarsa, su ‘yan adawar da suka yi watsi da adawa sun gane kuskurensu ne suka dawo cikin jam’iyyar PNDS mai mulki
Injishi sai a godewa Allah
A saurari rahoton Souley Barma


Dubi ra’ayoyi
Shugaban 'yan tawaye a Sudan ta kudu Rik Machar, yayi watsi da gayyatar da shugaban kasar Salva Kiir yayi masa a jiya Asabar, ya kai ziyara Juba babban birnin kasar
Machar wanda shine shugaban kungiyar 'yan tawaye da ake kira SPLMIO a takaice, ya gayawa KIiir a wani taro a birnin khartoum cewa, yanayi a Juba bai dace da ziyara daga tawagar 'yan tawaye ba
Yace Ina tsaro, Ina da damuwa kan haka
Hakika, idan zamu aiwatar da yarjejeniyar zaman lafiya akwai bukatar haka ga mutane da zasu dawo juba daga yankunan 'yan tawaye
Hak nan Machar yace a tattaunawa da suka d a shugaba Kiir ta woyar tarho, yace yayi kira ga shugaban ya sake fursisnoni ciki harda na siyasa
Yace hakan zai bada karfin guiwa da karfafa yarda tsakanin sassan kasar
Shugaba Kiir, wand a yake jagotantar jam'iyyar SPLM, yace bangarensa ya saki dukkan fursinoni zuwa watan Disemba
A halin da ake ciki kuma kamfanin dillancin labarai na Reuters yace hukumar kula da tasaro cikin ruwa ta Najeriya da ake kira NIMASA a takaice tace ma'aikatan jirgin ruwan MV Glarus da 'yan fashin teku suka kama a Najeriya, bakwai daga cikin su 'yan kasar Phillipines ne, saura sun fito ne daga kasashen Slovenia,Ukraine, Romania, da Croatina, d a Bosnia
Jami'an Najeriya suka ce har yanzu ba'a san inda 12 daga cikin ma'aikatan jirgin suke ba

Dubi ra’ayoyi
Babu wani sojan Amurka ko na kawayenta Somaliya da ya sami ko da rauni a harin da yayi sanadiyyar kashe mayakan Al-shabab 18 a Somaliya
Kamfanin dillancin labarai na AP ya rawaito cewae sojojin Amurka sun ce sun kai wani harin jirgin sama a matsayin kare kai da yayi sanadiyyar mutuwar yan kungiyar ta’adda ta Al-Shabab 18 bayan wani shirin kai hari da akai wa dakarun Amurka da na kasar a kudancin Somaliya
Kwmandan dakarun Amurka a Afirka ya fada a wani rubutaccen bayani cewa an kai wannan hari ne a matsayin kare kai a ranar Juma’a, Kilomita 50 a Arewa maso yammacin birnin gabar teku na Kismayo
Jawabin yace sojojin Somaliya sun kashe biyu daga cikin yan ta’addar na Al-shabab ne da kananan bindigogi a yayin kai harin
Mai magana da yawun dakarun na Amurka a Afirka ya ce babu wani soja na Amurka ko na kawayenta da ya ji rauni, haka kuma an kai harin ne yayin da aka ga yan ta’addan na shirye shiryen kwanton bauna a wurin da sojojin Amurka da na Somaliya ke sintiri
Amurka ta kaddamar da ire iren wannan hari 20 a wannan shekarar akan abokanan na Al-kaida wato Al-shabab, kungiyar da ta kasance mafi hadari a cikin kungiyoyin yan ta’adda da ke kudancin saharar Afirka
Dubi ra’ayoyi
Yawan mutanen da suka mutu ya ‘karu zuwa 167 an kuma ceto mutum daya da rai jiya Asabar, bayan da jirgin ruwa ya nutse a tafkin Lake Victoria na kasar Tanzaniya ranar Alhamis
Jami’an Tanzaniya na ci gaba da binciken cikin jirgin da ya nutse a kwana na uku, yayin da kuma aka fara gudanar da binciken yadda lamarin ya faru
Tawagar masu bincike sun shafe yini guda suna ta ciro gawarwakin mutane daga cikin jirgin, wanda ya nitse sakamakon daukar jama’a fiye da ‘kima kamar yadda aka yi zargi, yayin da ake shiga kwana na hudu na makokin wadanda aka rasa

Kamfanin dillancin labaru na AP ya fitar da rahoto jiya Asabar da ke cewa, an ceto mutum daya da rai
Haka kuma kafar labarai ta Wire Service na cewa an ceto wani injiniyan jirgin a kusa da injin jirgin, sai dai ba bayanin halin da yake ciki
Baban sakataren gwamnatin Tanzaniya, John Kijazi, ya fadawa manema labarai cewa jirgin yana da adadin daukar fasinja 101 ne kacal
Kuma ya ce ya bayar da izinin a kaddamar da bincike, kuma za a tuhumi wandanda suke da hannu a hadarin
Dubi ra’ayoyi
Twagar majalisar dokokin Faransa ta ziyarci majalisar dokokin Niger da nufin tattaunawa akan hanyoyin shawo kan matsalar tsaro a yankin Sahel inda ta'addancin hare hare da satar mutane da fashi da makami ke kara habaka
Kwamitin tsaro a majalisar dokokin kasar Niger ya samu bakunci wata tawagar ‘yan majalisar dokokin FARANSA a ci gaba da neman hanyoyin magance matsalolin ta’addanci da na bakin haure a wannan lokaci da satar mutane don neman kudin fansa ke kokarin samun gindin zama a kasashen Sahel
Dan majlisa HAMA ASA ya bayyana cewa "mun yi mahawara da takwarorinmu na FARANSA inda muka ganar da su cewa kasar Niger na matsayin wani dungalin dake kare kasashen turai daga barazanar ‘yan ta’adda sai dai sabon salon da wannan yaki ke bijirowa da su a halin yanzu na nunin akwai bukatar kasashen turai su tallafawa kasashenmu domin idan aka duba kudaden da ya kamata a saka a fannonin jin dadin rayuwar jama’a ne ake sayen kayan yaki da su"
A karshen wannan zama ‘yan majalisar na FARANSA sun yi alkawalin isarda wannan sako zuwa ga takwarorinsu na gida da na sauran kasashen turai
Asa ya ce sun yanke shawarar sake gudanar da makamancin wannan taro a watan Disamba mai zuwa a FARANSA domin ci gaban abubuwan da suka zanta a kansu a taron Yamai
Ta hanyar wannan yunkurin hadin gwuiwa ‘yan majalisar dokokin Niger da takwarorinsu na FARANSA na fatan shawo kan Majalisar Dinkin Duniya, MDD, ta saka rundunar hadin gwuiwar G5 SAHEL a karkashin kudirinta na 7 don ganin ta kaddamar da ayyukanta gadan gadan
A saurari rahoton Souley Barma


Dubi ra’ayoyi
Gabbanin zagoyowar bikin samun yancin kan kasar Niger a watan Disamba na karshen shekarar nan, ayyuka sun kankama da suka hada da gyaran hanyoyin Damagaram da jama'a ke korafin suna tafiyar hawainiya
Al’ummar gari na korafe korafen cewa a yanzu ne ma ake ta rushe gine gine, wani ya ce babu abinda aka fara yi banda rushe rushe, inda suka ce suna murna za’a gyara hanyar Damagarm saboda yadda hanyar ta lallace sosai
Jama’a dai sun ce ba sa tsamanin za’a gama hanyar kan lokaci har a shiryawa zagayowar ranar samun yancin kan kasar

A cewar jagoran ayyuka na kamfanin Satom Fali Indiga da aka ba su alhakin ayyukan, ya ce lallai suna aikin hanyar sosai kuma za su gama manyan ayyukan kafin 18 ga watan Diamba
Mista Fali ya ce sun samu nassarar cimma kash 60 cikin 100 kawo yanzu

A shekarar bana an shirya gudanar da bikin zagayowar ranar samun 'yancin kan kasar Niger a Jihar Damagaram, wanda yanzu haka ayyuka sun kankam na gyaran gari da wuraren da za a yi bukukuwan
Tuni dai kamfanoni da yan kwangila suka dukufa wajen ayyukan da dama, kama daga aikin, wajen da za a yi fareti, wajen saukar baki, da gidajen wasanni, zuwa filin jirgin sama da za a mayar da shi na kasa da kasa





Dubi ra’ayoyi
Wata kotun Amurka ta tuhumi wani dan tsohon Shugaban kasar Guinea da matarsa da zargin bautar da wata yarinya 'yar kasar ta Guinea a gidansu na alatu da ke Dalas, jahar Texas na tsawon shekaru 16
An tuhumi Mohammed Toure da Denise Cros-Toure da laifin tilasta aikin bauta da kuma boye marar takardar izinin zama Amurka saboda amfanar kansu
Lauyansu ya ce matsayin da gwamnati ta dauka na, ata bakinsa, "cike da kazafin assha, da kage-kage da kuma karerayi
"
To amma lauyoyin da ke gabatar da kara a madadin gwamnatin Amurka sun ce iyalin na Toure sun kawo yarinyar zuwa Amurka daga kauyenta a kasar Guinea a shekarar 2000
Su ka ce shekarunta a lokaci ya kai akalla 5 idan ma bai kai 13 ba
Makwabta ne su ka taimaka ma ta ta tsere a 2016 sannan su ka kai ta YWCA ta fake
Ta gaya ma masu bincike cewa iyalin na Toure kan tilasta ma ta yin aiki tun daga asuba zuwa dare - ta yi ta girke-girke, da share-share, da kuma rainon yara


Dubi ra’ayoyi
A duk shekara Majalisar Dinkin Duniya ta ware rana ta yau, 21 ga watan Satumba a matsayin ranar fadakar da al'umma kan mahimmancin zaman lafiya
Taken na wannan shekara shine "hakkin zaman lafiya shekaru 70 da aka ayyana hakkokin bil'adama a duniya
"
Dr Ahmad Gumi, malamin addinin Musulunci yayi bayani kan yadda za a shawo matsalolin kasar, inda yace dole a samo canjin tsarin yadda ake gudanar da lamura a kasar a siyasance, a kowanne yanki kuma dole a sanya mutane a ciki
Pasto Yohanna ma ya bada tasa gudunmawar, inda yace hakan zai kawo karin fahimta tsakanin mabanbanta addinai kabilu ko bangarori da Allah ya kaddara zasu zauna tare
Ya kara da kira ga mutanen Najeriya na kowanne addini da su fahimci juna su kuma zauna lafiya
Ga Alphonsus Okoroigwe da rahoto



Dubi ra’ayoyi
Alhamis Shaharraren Mawaki, kuma dan Majalisa Bobi Wine ya koma Kampala inda yan sandan kasar Uganda suka damke shi a filin saukar jiragen sama na kasar
Dan majalissar, dan adawar kasar Uganda, kuma shaharraren mawaki Bobi Wine, yan sanda sun tare shi a yau Alhamis lokacinda ya sauka a filin jirgin saman Kampala, suka yi awon gaba da shi
An hana yan jaridu shiga cikin filin jirgin kuma aka tsaurara matakan tsaro a birnin Kampala, a yayinda aka tura jami’an tsaro akan titunan birnin
Jiya laraba ‘yan sanda suka hana mutane yin gangami a gaban filin saukar jirage da wasu wurare domin tarbar mawakin dan shekaru 36
Kafofin yada labarum kasashen waje dana kasar da kuma dandalin sada zumunci na yanar gizo sun bada rahoton cewa, dan-uwan mawaki Wine da manajan sa da kuma mawakan sa suma an kama su, a lokacin da suka sauka daga cikin jirgin bayan sun fito daga Turai

Dubi ra’ayoyi
Yayinda al’umar musulmi ke shagulgulan sallar Ashura a yau Alhamis ‘yan darikar Shiya a jamhuriyar Niger sun yi gangami domin juyayin rasuwar imam HUSEIN wanda suke zargin cewa makiya ne suka hallakar da shi saboda hassada irin ta Adam
Mabiya darikar Shiya a karkashin jagorancin Sheikh Ahmed Lazaret sun yabawa imam HUSSEIN a gangamin da suka shirya domin kara jaddada biyayyarsu a gareshi a wannan rana ta 10 ga watan Muharram, ranar sallar Ashura wace ke matsayin ranar juyayi a garesu
DAHIROU MOUSA TCHADOUWA na daga cikin mabiya yan darikar Shiya a jamhuriyar Niger
Ya ce rana ce ta juyayi garesu saboda irin kisan da aka yiwa Imam Husein dalilin kiyayyar da ake yiwa iyalan Annabi Muhammad(SWA) a lokacin
Halin da jagoran ‘yan shiyar Nigeria Sheik Ibrahim Al Zak Zaky ke ciki, biyo bayan arangamar da ta hada magoya bayansa da jami’an tsaro a Zaria na ci gaba da bakanta ran ‘yan shiyan Niger
Dalili kenan da bahasin shugaban mazabahar shiya a Niger Sheik Ahmed Lazaret na ranar ASHURA ya karkata akan wannan al’amari
Ya ce an kona mutane da dama a Zaria an kona gawarwaki saboda suna son gidan Manzon Allah
Yace kisan da aka yi a Zaria ba zai sa su yi kasa a gwuiwa ba, kuma ba zai sa su zama mahaukata su dauki makami su kashe mutane ba
Sheikh Ahmed Lazaret ya nuna damuwa akan matsalar tasron dake da nasaba da ayyukan kungiyoyin tayarda kayar baya
Kashe mutum domin bai yi addini ba baya cikin koyaswar addinin musulunci

Mabiya mazabahar shi’ah sun bayyana cewa zasu ci gaba da tarurrukan tunawa da ranar mutuwar imam HUSSEIN har zuwa ranar 20 ga watan Safar yayinda wasu daga cikinsu ke shirye shiryen zuwa Karballah ta kasar Iraq domin ziyarar karrama Imam Husein lokaci guda da takwarorinsu na sassan duniya
A saurari rahoton Souley Barma



Dubi ra’ayoyi
A Sudan ta kudu Kwanaki kadan bayan sanya hannu kan yarjejeniyar zaman lafiya da aka sake farfado da ita, rahotanni sun nuna cewa fadace fadace sun barke a wadansu sassan kasar, a cewar Jean Pierre Lacroix, wakilin babban sakataren MDD na musamman kan ayyukan kiyaye zaman lafiya
Lacroix ya shaidawa wakilan kwamitin sulhu na MDD a birnin NewYork cewa "rahotanni sun nuna cewa rikici ya barke ne ne bayan da gwamnati tayi kokarin kafa shugabannin kananan hukumomi a yankunan da suke hanun 'yan tawaye
Ya kara da cewa duka sassan biyu sun turo karin dakaru zuwa yankunan a matakin kama iko
Ya kara da cewa rikicin na faruwa ne a jihohin Central Equatoria da Unity kana kuma an samu rikici sosai a cibiyar Jamula dake Mbudu a yankin Kopera
A halinda ake ciki kuma wani rahoto da kungiyar kare hakkin Bil'Adama ta kasa da kasa Amnesty International ta fitar jiya Laraba, ta zargi sojojin gwamnti da laifin kona yara da tsoffi da ransu
An kuma yiwa mata giwa ta fadi
Tareda harbe farar hula har lahira, da bi ta kansu da motocin yaki masu sulke, ko a rataye su kan bishiyoyi ko jinka

Dubi ra’ayoyi
Yan sanda a jamhuriyar Niger sun cafke mutane sama da 100 galibinsu masu hada hadar miyagun kwayoyi a wata kasuwa da tashar shiga motoci dake birnin Yamai a ci gaba da binciken da hukumomi suka kaddamar da nufin kakkabe bata garin da suka hanawa jama’a sakewa
A samamen da suka kai a kasuwar Kato da tashar shiga motocin haya da aka fi sani da tashar Kollo dake Yamai ‘yan sandan farin kaya da hadin gwuiwar hukumar yaki da fataucin miyagun kwayoyi OCRITIS suka yi wannan babban kamu da ya kumshi wasu dilalai dauke da dimbin tabar wiwi da miyagun kawoyoyi irinsu TRAMADHOL ( TRAMOL) wadanda aka gabatar da su gaban ‘yan jarida
Nazirou Moussa Boubakar kakakin hukumar ‘yan sanda ya ce tare da hadin kan wasu jami’an tsaro suka kai samamen da ya basu nasarar capke bata garin wajen su 108
83 daga cikin wadanda aka kama, an kamasu ne da laifin sha da sayar da kwaya
Sun kama kanabis da makamantansu kamar tramol 3415
Hukumar ‘yan sandan ta kara da cewa ta kama motar Taxi a hannun ‘yan durba durba hade da wasu baburan da ake yiwa kallon na sata ne
Tabarbarewar al’amuran tsaro a birnin Yamai wani abu ne da ke matukar tayarda hankalin jama’a
Hakan na faruwa ne bisa la’akari da yadda ‘yan fashi suka mayarda kisan kai tamkar wani abu mai sauki lamarin da ake alakantawa da yawaitar amfani da myagun kwayoyi
A saboda haka, hukumar ‘yan sanda ta nemi hadin kan kwamitin tsaron yankin Yamai don takawa wannan matsala burki
A saurari rahoton Souley Mummuni Barma



Dubi ra’ayoyi
Rahotanni daga yankin Makalondi dake kan iyakar jamhuriyar Niger da kasar Burkina Faso sun ce wasu ‘yan bindiga sun yi awon gaba da wani mai wa’azin addinin krista dan asalin kasar Italiya a daren jiya Litinin, yayinda hukumomi ke cewa an tura jami’an tsaro domin su ceto shi
Bayyanai sun yi nuni da cewa a wajejen karfe 9 na daren jiya Litinin ne wasu ‘yan bindiga dake kan babura suka dira gidan mai wa’azin addinin krista din da ake kira Pier Luigi Maccali, mazaunin kauyen Bamoanga dake nisan kilo mita 25 da garin Makolandi kusa da iyaka da Burkina Faso

Kakakin kungiyar ‘yan kato da gora Habibu Umaru ya bayyana cewa hukumomin jamhuriyar Niger wadanda suka tabbatar da aukuwar lamarin sun bayyana cewa an tura jami’an tsaro domin kubuto Pier Liugi daga hannun ‘yan bindigan da suka nufi kasar Burkina Faso da shi


Karkarar Makollandi na daga cikin wuraren dake fama da matsalar tsaro a yankin Tilabery a ‘yan shekarun nan
Garin na fuskantar hare hare daga kungiyoyin ta’addanci dake da sansani a kasar Mali


Dubi ra’ayoyi
Ministan tsaron kasar Nigeria Mansu Dan Ali ya kai ziyarar aiki ta wuni daya Litinin a jamhuriyar Niger inda ya tanttauna da takwaran aikinsa Kalla Moutari a game batutuwan da suka shafi matsalar tsaro akan iyakokin kasashen biyu
Sabon salon da ‘yan bindiga suka bullo da shi a jihar Zamfarar Nigeria wanda kuma ke kokarin bazuwa zuwa jihohin Sokoto da Katsina har ma da yankin Maradi a jamhuriayr Niger na daga cikin mahimman batutuwan da ministocin tsaron Nigeria da Niger suka tattauna a yayin ziyara da Ministan tsaron Nigeria Mansur Dan Aliyak ai Jamhuriyar Niger
Ziyarar ta kuma bashi damar ganawa da shugaban kasarMahamadou Issoufou
Minista Mansur Dan Ali ya ce « fadan da akan samu a jihohin Zamfara, Katsina da Sokoto kan hadasa kalubala, saboda yawancin lokaci idan an koro ‘yan ta’adda daga wannan kasa sai su koma waccan
Mun zauna mun gano yadda yakamata mu yi maganinsu »
Farfadowar aiyukan boko haram a yankin arewa maso gabashin Nigeria a wani lokacin da aka yi zaton an murkushe wannan kungiya kwata kwata, wani bangare ne na makasudin wannan rangadi da ministan tsaron Nigeria yak ai, domin matsalar ta shafi dukkan kasashen yankin tafkin Chadin
Mansur Dan Ali yace fadan Boko Haram ba abu ba ne da za’a ce ana gama dashi rana daya
Yana cikin abubuwan da muka zo muka tattauna akan yadda za’a kara yunkurawa, domin ganin an yi maganinsu
Haka yace zai kai ziyara Kamaru, da Chadi domin ganin yadda za’a kara kaimi akan wadann nan abubuwa saboda kowace ya kamata ta kara kaimi da karfi »
Gwamnatin jamhuriyar Niger ta jaddada aniyar baiwa hukumomin Nigeria hadin kai a ci gaba da daukar matakan dakile dukkan wani yunkurin ‘yan bindigar da ke neman mayarda Niger mafaka abinda ya sa kasashen biyu baiwa junansu izinin fatattakar masu tayar da kayar baya ba tare da yin la’akari da kan iyaka ba
Ministan tsaron kasar Niger Kalla Moutari da takwaran aikinsa na Nigeria Mansur Dan Ali da kwamandan rundunar hadin gwuiwar kasashen yankin tafkin Chadi ya raka, sun rattaba hannu akan wata yarjejeniyar hada karfi da karfe da zummar tunkarar kowane irin kalubalen tsaro dake yi wa zaman lafiyar al’umomin wadanan kasashe biyu da ake yiwa kirarin Hassan da Useni, barazana
A saurari rahoton Souley Barma


Dubi ra’ayoyi
A yayinda malaman jami’oin gwamnatin Niger suka fara yajin aikin kawanaki 6 a yau Litinin da nufin tilataswa hukumomi canza ra’ayi bayan da suka bullo da matakin nada shuwagabanin jami’oi a maimakon a zabe su, ministan ilimi mai zurfi ya bayyana cewa bakin alkalami ya riga ya bushe saboda haka ya bukacesu su koma bakin aiki
Rashin samun amsa mai gamsarwa daga bangaren hukumomi akan bukatar maido da tsarin zaben shuwagabanin jami’o'i a maimakon tsarin nadi da gwamnatin ta Niger ta kudiri aniyar shimfidawa ya sa kungiyar SNECS ta umurci magoya bayanta su jingine aiki daga yau Litinin
Na Bala Adare shine sakataren kungiyar malaman jami’oin ya ce gwamnati ce ta take doka saboda dokar ce ta ce dole ne a zabi shugaban jami'a ba a nadashi ba kamar yadda gwamnati ke neman yi yanzu
A taron manema labaran da ya kira don bayyana matsayin gwamanati akan wannan dambarwa, ministan ilimi mai zurfi YAHOUZA SADISSOU ya bayyana cewa hukumomi na nan akan bakarsu
A cewarsa a duka kasashen Afirka babu inda ake zaben shugaban jami'a sai Niger
Koina gwamnati ce take dubawa ta ga wanda ya dace a ba mukamin
A cewarsa dalili ke nan da gwamnati ta ce nan gaba ita ce za ta dinga nada shugaban jami'a
Wannan hanya ce kadai da za ta basu damar shawo kan wasu matsaloli, injishi
Batun wasu kudaden alawus da aka jima ba'a biya malaman jami’oin ba da matakin zaftare albashi da gwamnatin ta dauka akan malaman da suka tsunduma cikin yajin aiki na daga cikin abubuwan da kungiyar SNECS ta ce ba za ta lamunta da su ba
Na Bala Adare ya ce kokensu akan a biyasu kudinsu dole sai an koma kan dokar kudi domin a yi maganin abun
Minista YAHOUZA SADISSOU wanda ya yi wa malamai tayin sulhu ya shawarci wadanda ba su aminta da zaftare kudaden albashinsu ba su kai maganar gaban kotu
Ya ce koke koken da suka kawo ba dalili ba ne na shiga yajin aiki na kawana da kwanaki
Saboda haka bisa doka ya rubuta wasika a yanke masu albashi gwargwadon kwanakin da ba su yi aiki ba
A cewarsa doka ce ta bashi damar yin hakan
Idan kuma akwai wanda bai yadda da matakin ba sai ya garzaya kotu ya shigar da kara
Idan kotu ta basu gaskiya za'a biyasu
A saurari rahoton Souley Barma


Dubi ra’ayoyi
Ethiopia da Eritrea, sun sanya hanu kan wata yarjejeniya a wani taron koli da suka yi a kasar Saudiyya, matakin da ya kara karfafa dangantaka tsakanin kasashen biyu, wadanda suka kwashe shekaru 25 suna yaki da juna
Ba a bayyana dalla-dalla ba sharuddan da suke kunshe cikin yarjejeniyar da kasashen suka rattabawa hanu da sarki Salman na saudiyya da babban sakataren MDD Antonio Gutierres suka shaida
"Yarjejeniyar zaman lafiya da aka rattabawa hanu a jeddaha a gaban khalifan wurare ibada masu tsarki, abune da zai shiga tarihi kuma gagarumin ci gaba ga mutane Ethiopia da Erirea, kuma zai taimaka wajen karfafa tsaro da daidaito a fadin yankin baki daya," in ji ministan harkokin wajen Saudiyya Adel al-Jubeir, ta shafin Tweeter
Eritrea, wacce ada lardi ne a kasar Ethiopia ko Habasha, ta balle ne a shekarar 1993
Rikicin kan iyaka ya haddasa yaki na tsawon shekaru 2 da ya halaka kimanin mutane dubu dari bakwai
Kuma zaman doya da manja ya biyo baya

Dubi ra’ayoyi
Shugaban kasar Rwanda Paul Kagame ya yiwa shugaban ‘yan adawar kasar dake daure afuwa, Victoire Ingabire Umuhoza
An bayyana afuwar ne a wata sanarwa da gwamnatin Rwanda ta fitar da yammacin jiya Juma’a, wanda ke zama wani bangare yiwa masu laifi 1,140 afuwa
Wani mutum da ya samu afuwar shugaban kasa, shine fitaccen mawakin nan mai suna Kizito Mihigo
Sanarwar dai na cewa, shugaban kasa yayi anfani da ikonsa na shugaban kasa wajen yin afuwar, biyo bayan rubuta takardar neman afuwa da masu laifin suka yi cikin watan Yunin da ya gabata
Kundin tsarin mulkin kasar Rwanda ya baiwa shugaban kasa ikon amfani da mukaminsa wajen yiwa masu laifi afuwa ta hanyar da doka ta tsara, bayan ya tuntubi kotun kolin kasar
Wasu lokuta gwamnatin Kagame kan zargi kungiyar ‘yan FDLR da hannu a kisan kare dangin da ya faru a kasar tun shekarar alif 994, inda aka kashe dubun dubatan ‘yan Rwanda cikin kwanaki 100
Dubi ra’ayoyi
Wakilin sakataren Majalisar Dinkin Duniya, MDD a yankin Afirka ta yamma Dr MOHAMED IBN CHAMBAS ya gargadi shuwagabanin kasashen sahel da na afirka ta yamma su maida hankali wajen inganta sha’anin shara’a akan gaskiya da adalci domin tabbatar da zaman lafiya a wannan lokaci da ‘yan ta’adda ke gallazawa fararen hula da nufin huce takaicin abinda ke tsakaninsu da gwamnatoci
Rashin hukunta wadanda suka aikata laifuka ko nuna son rai a sha’anin shari’a na daga cikin manyan dalilan da masana suka aiyana a matsayin wadanda suka jefa kasashen yammacin Afirka da na SAHEL cikin yanayin tashin hankali
Dalili kenan da MDD da kungiyar AU da Ecowas ko CEDEAO suka tattara masana domin nazarin wannan matsala da a karshe illolinta ke karewa akan talakkawa
A saboda haka wakilin sakataren Majalisar Dinkin Duniya, MDD a wannan yanki Dr IBN CHAMBAS ya ja hankulan shuwagabanni
Yana mai cewa dole ne a dauki matakan mutunta ‘yancin dan adam kamar yadda ya zama wajibi a shimfidar da shari’ar adalci da gaskiya domin kawo karshen tashin tsahina bisa la’akari da cewa mafi yawancin rigingimu kan samo tushe ne daga dabi’ar fatali da doka
Dr
Chambas yace wannan ya sa a yayin wannan taro muka ja hankula gwamnatoci akan bukatar daukar matakan inganta fannin shara’a a kowane mataki har zuwa yankunan karkara domin ba al’ummomi damar morar yancinsu
Gwamatocin kasashen da suka halarci wannan taro a ta bakin ministan shara’ar Niger MAROU AMADOU sun bukaci MDD ta sake gudanar da irin wannan taro
Ya kasance cikin jerin mahimman aiyyukan da ke kunshe cikin ajandarta don ganin kasashen yankin Sahel da na Afirka ta yamma sun hadu a wuri daya lokaci zuwa lokaci da nufin bitar hadin gwuiwa a game da tafiyar da harakokin shara’a a daukacin wadanan kasashe dake fama da kalubalai iri guda wato ta’addanci, safarar makamai, fataucin miyagun kwayoyi har da dai sauransu
Dr IBN CHAMBAS ya kara da cewa cimma burin da aka sa gaba a karkashin irin wannan haduwa ya danganta da yanayin rayuwar ma’aikata da na kayan aiki a mashara’antu
Ciki kuwa har da maganar bayarda albashi mai tsoka ga alkalan shara’a da mataimakansu yayinda a daya gefen ya zama wajibi a tanadi wadatatun kayan aiki
Wannan shawara na zuwa ne a wani lokacin da ake fuskantar tsamin dangantaka tsakanin kungiyar alakalai da hukumomin shara’a a Niger akan zargin hukumomi da rashin mutunta hukuncin kotu
A saurari rahoton Souley Barma


Dubi ra’ayoyi
Ko wannan yarjejeniyar zata yi aiki ganin yadda abubuwa suka rika faruwa a Sudan ta Kudu?
A yanzu haka an rattaba hannu akan sabuwar yarjejeniyar zaman lafiya da aka gyara a tsakanin jam’iyyun adawa dake yaki da juna a Sudan ta Kudu don kawo karshen yakin basasar da aka kwashe shekaru biyar ana yi, wanda yayi sanadiyyar mutuwar dubban mutane gami da korar miliyoyi daga gidajen su
Shugaban kasa Salva Kiir, tare da shugaban 'yan adawa Riek Machar, da sauran wakilan jam’iyyun adawa sun rattaba hannu akan yarjejeniya karshe a makwabciyar kasar Ethiopia a jiya laraba
Duk da cewar gwamnati na murna da wannan yarjejeniya, masu sa ido na kasa da kasa na tababa akan yarjejeniyar
Wata kungiyar raji dake da cibiya a birnin Washington na kasar Amurka, mai suna Enough Project, ta yi tambaya akan yarejejeniyar musamman akan bayyana rashin ma’anar dubawa da daidaito kan zargin shugaban kasa da amfani da karfin mulki wajen sace dukiyar kasar gami da daukan mummunan mataki na tashin hankali akan 'yan adawa

Dubi ra’ayoyi
A shirye-shiryen jana'izar tsohon Sakatare-Janar na Majalisar Dinkin Duniya, Kofi Annan, jiya danginsa da sauran na kusa da su, sun yi ma gawarsa karramawa irin ta gargajiya da kuma hidimar gargajiya
Yau ake shirin bisne shi a Ghana
A rana ta biyu a shirin jana’izar tsohon Sakatare-janar na Majalisar Dinkin Duniya, Kofi Anan, an bai wa danginsa damar yi ma gawarsa bankwana ta karshe
A rana ta biyun, wato jiya, ka’idojin gargajiya ne su ka mamaye hidimar shirin jana’izar tsohon Sakatare-Janar din na Majalisar Dinkin Duniya, wanda ya mutu da shekaru 80 a duniya bayan wata ‘yar gajeruwar jinya
Baya ga dangin marigayi Kofi Annan din, Ministoci, ‘yan majalisar dattawa da ‘yan majalisar wakilai, da shugabannin al’umma da sauran masu fadi a ji, wadanda sun ranar da aka kawo gawarsa Ghana su ka fara yi ma ta bankwana ta bangirma, sun cigaba da zuwa su na nuna alhili da kuma yin bankwana ga gawar Annan, a hidimar da ta hada da bushe-bushe da kuma kade-kade na musamman
Yau Alhamis za a yi wa Annan jana’iza a Ghana, kasarsa ta haihuwa

Dubi ra’ayoyi
Kwamandojin sojojin Najeriya da na Janhuriyyar Nijar, sun yi wani taro na musamman domin samun hadin gwiwa tsakanin su, don ganin sun kawo karshen 'yan bindigar da suka addabi al'umma a kasashen biyu
Taron ya biyo bayan yadda 'yan bindigar zamfara kan tsallaka kan iyakar Najeriya, inda suke shiga cikin jihar Maradi yayin da sojojin Najeriya suke fatattakar su daga dazukan jihar Zamfara
Sai dai yanzu in suka tsallaka Nijar din ma basu tsira ba
Domin karin bayani, saurari rahoton Haruna Dauda Biu


Dubi ra’ayoyi
Wani shirin tsayarda mutumin da zai shugabanci kawancen ‘yan adawa ya haddasa rarrabuwar kawuna a tsakanin shuwagabanin jam’iyyun dake kumshe a hadakar FDR a jamhuriyar Niger
Zaben mutumin da ya cancanci a damkawa ragamar shugabancin kawancen FDR ya haddasa rarrabuwar kawuna a tsakanin magoya bayan jam’iyyun adawa
Yayinda wasu ke ganin tsohon shugaban kasa MAHAMAN OUSMAN ne ya kamata ya hau wannan kujera wasu kuwa cewa suke AMADOU BOUBAKAR CISSE ne ya fi cancanta
INITNIKHAR ALHASSAN na daga cikin masu ra’ayin a baiwa CISSE shugabancin
Yace Cisse mutum ne wanda babu inda bashi da alaka a kasashen duniya
Saboda haka shi ne zai iya jagorancin adawar kasar
Sai dai mutumin da aka damkawa ragamar wannan sabuwar tafiya bai halarci taron sanarwar ba
To amma Alhassan ya ce ya karbi shugabancin da ba haka ba da basu kirashi taron nadin ba
Shirin bulaguro ne ya hanashi halartar taron
Rashin aminta da wannan matsayi ya sa wasu kusoshin jam’iyyar MODEN LUMANA nuna bacin rai a fili
Alhamis idan Allah ya kaimu daya bangaren na FDR zai fitarda sanarwa a hukunce akan wannan sabuwar badakala inji wata majiya
To amma BALA IBRAHIM wani matashin dan siyasa dake MODEN LUMANA ya ce duk wand zai zama dan takara na FDR kamata ya yi ya fito daga gungunsu
Yace har yanzu bai ji wanda MODEN LUMANA ta tsayar ba ya nemi shUgabancin FDR
A tashi fahimtar sai kawancensu ta fitar da wani kana za su je su yi zabe
Sai dai wani jigo a kawancen adawa ANNABO SOUMAILA na cewa akwai hanyar sasanta wadanan bangarori domin baiwa ‘yan uba kunya
Wannan shine karon farko da rarrabuwar kawuna ke bayyana a fili karara tsakanin ‘yan adawa a wani lokacin da wasu ‘yan Nijer ke zargin shuwagabaninta da gazawa wajen gwagwarmayar ganin an tsayarda mulki nagari kamar yadda kundin tsarin mulkin kasa ya dorawa ‘yan hamayya nauyi a kowace kasar demokradiya
A saurari rahoton Souley Barma




Dubi ra’ayoyi
Kungiyar IS ta dauki alhakin harin kunar bakin waken da aka kai ranar Litinin a shelkwatar kamfanin mai na kasar Libya dake birnin Tripoli, bisa ga cewar kungiyar ayyukan leken asiri ta Amurka da ake kira SITE, wadda ke sa ido kan masu tsatsautsauran ra’ayi
An kashe ma’aikatan kamfanin biyu yayinda wadansu goma kuma suka ji rauni
Maharan kuma sun mutu a harin
Sanarwar da cibiyar watsa labaran kungiyar IS, Amaq ta fitar tace, ta kai harin ne kan cibiyar kudin gwamnatocin ‘yan mulkin kama karya na kasar Libya
Ofishin MDD a Libya ya yi tir da harin da ya kira “harin ‘yan ta’adda masu raki”
Kasar Libya ta tsunduma cikin rudanin siyasa tunda aka hambare aka kuma kashe dadadden shugaban shugaban kasar dan mulkin kama karya Moammar Gadhafi a shekara ta dubu biyu da goma sha daya

Dubi ra’ayoyi
Karyewar gadar Malanville data Benin da kasar Nijer ta haddasa cunkoson motocin dakon kayan ‘yan kasuwan Nijer
Daruruwan treloli shake da lodi na can yanzu haka jibge a mashigar garin MALANVILLE na jamhuriyar BENIN bayan da ruwa ya ruguza wata gadar dake kan hanyar wadanan kasashe, biyu lamarin da ya haddasa damuwa a wurin ‘yan kasuwa
A saboda haka suka bukaci hukumomi su tantauna da takwarorin aikinsu na NAJERIYA da BURKINA FASO don gnin an samarda wata hanyar ratse
Kwararowar wani harshen ruwan kogin NIGER dake kewayen garin MALANVILLE na jamhuriyar BENIN ne ya haifar da datsewar hanyar zirga zirgar a makon jiya
Lamarin ya rutsa da daruruwan motocin dakon kayan da suka fito daga tashar jirgin ruwan COTONOU akan hanyarsu ta zuwa NIJER kamar yadda shugaban kungiyar ‘yan kasuwar dake shigo da kaya daga ketare ALHAJI SANI CHEKARAOU GARO ya bayyana
Ya ce kawo yanzu akwai motoci dari bakwai da suka makale sanadiyar rashin hanya
Wadanda za su gyara gadar sun ce suna bukatar akalla kwana 45 kafin su kammala aikin gyara gadar
Alhaji Garo yace akwai kayan da ka iya baci cikin kwanakin ga kuma fargabar cewa barayi na iya farmasu su sace wasu kayan
Datsewar hanya tsakanin NIJER da BENIN wata babbar matsala ce dake barazana ga harakokin kasuwanci abinda ka iya janyo karanci da tsadar kaya a kasuwanni
A saboda haka kungiyar ‘yan kasuwar import export ta shawarci hukumomi su tuntubi takwarorin aikinsu na kasashe makwapta domin samun mafita
Sun rubutawa Frai Ministan kasar Nijer wasika, inda suka bukaci ya tuntubi kasashe makwapta irin su Nigeria su taimaka
Ta ba da soji sur aka kayan har zuwa Kamba daga nan sais u shiga Nijer
Kasar NIJER dake kewaye da kasashe ta kowace kusurwarta na amfani ne da tashoshin jiragen ruwan kasashen dake gabar teku wadanda suka hada da tashar COTONOU da LOME da ACCRA don sauke hajojin da ‘yan kasuwarta suka yi oda daga nafiyoyi daban daban kafin daga bisani su iso gida ta hanyar motoci
A saurari rahoton Souley Barma


Dubi ra’ayoyi
An maido gawar tsohon babban sakataren majalisar dinkin duniya Koffi Annan zuwa kasar sa ta haihuwa Ghana inda za'a bizne shi
Za’a aje gawar ne a cibiyar taron kasa da kasa a Babban birnin Accra har zuwa ranar Alhamis a lokacin da ake sa ran binne shi
An maido da gawar ne zuwa kasar sa ta Ghana inda shugaba Nana Addo Dankwa Akufo, ya tarbi matarsa da iyalansa a filin jirgin saman Katoka
Wanda ya taba samun lambar yabo ta Nobel kuma dan asalin Afirika na farko da ya rike mukamin babban sakataren majalisar dinkin duniya ya rasu a 18 ga watan Augusta a garin Bern na kasar Switzerland yana da shekaru 80
Dubi ra’ayoyi
Yau Talata shugaban kasar Ghana Nana Akufo Addo tare da wasu tawaga ta mussamam , ya karbi gawar marigayi Kofi Anan in da aka saukar da tutocin Majalisar Dinkin Duniya da ta Ghana kasa kasa, alamar cewa an mikawa Ghana gawar
Gawar ta isa filin saukar jirgin sama na Kutuka International Airport, inda yan jarida na gida da na ketare suka halarci taron yayin da dangi da abokan arziki suka taru a filin cikin koke koke da jimamin rashin yayin da ake sauke gawar ta Kofi Anan
Daular Asantima wanda ita ce shine asalin Kofi Anan ta gabatar da addu’a da jawabi kan rayuwar marigayin kamar yadda al’adar su ta tanada
An shimfida gawar Kofi Anan a babban dakin taron Accra International Conference Center ta yadda al’ummar kasar za su samu damar gabatar da girmamawar su ta karshe tare da yin bankwana da shi
Ranar Laraba babban sarkin Asantawa zai gabatar da al’addunsu kansancewar sun lakabawa marigayin sarautar Busumuru na Asantawa
Daga bisani kuma ranar Alhamis za’a shimfide gawar Kofi Anan a babban dakin taron Conference Center na Accra inda manya kawai da shuwagabanni da mambobin Majalisar Dinkin Duniya za su gabatar da girmamawar su
Za’a binne gawar Kofi Anan a sabon makabartar sojoji ta kasar bayan kammala bukuwan al’adun su


Dubi ra’ayoyi
Bakin haure sama da 100 sun mutu bayan da kwalekwalen balam-balam da ke dauke da su guda biyu su ka samu matsala a cikin tekun Bahar Rum bayan sun baro gabar Libiya a farkon wannan wata na Satumba
Kungiyar likitoci masu shiga kowace kasa aikin agaji, Doctors Without Boarders da Turance, ta fada a wani rahoton da ta saka a dandalinta na intanet ranar Litini cewa akasarin bakin hauren sun fito ne daga kasashen Sudan da Mali da Najeriya da Kamaru da Ghana da Libiya da Aljeriya da Masar
Wadanda su ka rayu kuma kungiyar agajin ke masu jinya sun ce daya daga cikin jiragen ya samu matsalar inji, a yayin da dayan kuma ya sace har ya fara nitsewa
"Yara sama da 20 ne su ka mutu, ciki har da wasu tagwaye 'yan watanni 17," abin da rahoton ya ruwaito wadanda su ka rayu ke cewa kenan
Dubi ra’ayoyi
Akalla mutane biyu aka hallaka, aka raunata wasu kamar 10 bayanda wasu ‘yan bindiga suka abkawa helkwatar babban kamfanin man fetur na kasar Libya a yau Litinin
Shaidu sun ce karshenta ginin kamfanin, wanda ke tsakiyar birnin Tripoli, ya kama da wuta bayan kai farmakin, wanda shine irinsa na farko da aka taba kaiwa kan kamfanin na N
O
C
An dai shawo kan lamarin koda yake ma’aikatan tsaro sun cigaba da farautar maharan a cikin ginin, a cewar wani kakakin jami’an tsaron kasar, Ahmed Ben Salem
Rahotanni sun ce an kashe biyu daga cikin ‘yan bindigar, amma har zuwa yanzu ba wata kungiya da ta dauki alhakin kai harin
Wannan al’amarin dai ya faru ne kwana daya kacal bayanda aka fara aiwatarda wani shiri na tsagaita wuta wanda majalisar dinkin duniya ta shirya bayanda aka kashe mutane 61 a kazamin fadan da ya kaure kwanan baya tsakanin kungiyoyin ‘yan banga na Libya
Dubi ra’ayoyi
Wannan dai shine karo na biyu da kungiyar ta auna fadar wata gundumar dake cikin babban birnin na Magadishu a cikin wannan watan
Mahukunta a Mogadishu babban birnin kasar Somalia, sun ce wata mota da aka saka bam a cikinta tayi bindiga a fadar wata gunduma dake birnin kuma tayi musabbabin mutuwar mutane 6 kana wasu mutane 16 sun samu rauni
Shi dai wannan harin ya auna fadar gundumar Hodan ne dake Mogadishun
Shedun gani da ido sun ce wannan harin motar na yau Litinin yayi mummunar illa ga ginin ko baya ga kashe mutane
Wani jami’in ‘yan sanda mai suna Ibrahim Mohammed ya shaidawa kanfanin dillacin labarai na AFP cewa wannan fashewar bomb din mai muni ce sosai
Tuni dai kungiyar Alshabab ta dauki alhakin kai wannan harin
Missali a ranar 2 ga wannan watan wani harin bam irin wannan na mota da ‘yan kunar bakin wake suka kai ya tatarwatsa hedikwatan gundumar Hawlwadag inda mutane 3 suka mutu
Dubi ra’ayoyi
A jamhuriyar Niger yau aka fara gudanar da wani taro a karkashin Majalisar Dinkin Duniya don nazarin hanyoyin da zasu kara ba jama’a damar kusantar mashara’anta da nufin magance matsalar rashin hukunta masu laifuka a wannan lokaci da masu tayarda kayar baya ke taoyewa bayun Allah hakkokinsu
Kusan dukkan wasu masu bakin fada a ji a game da harakokin shara’a da jam’ian kare hakkin dan Adam daga kasashen Afirka ta yamma da na yankin Sahel ne ke halartar wannan mahawara dake gudana a karo na biyu domin tattaunawa akan illolin rashin hukunta masu laifuka
Shugaban kungiyar yaki da cin hancin reshen Transparency International a Niger Mamman Wada ya yi karin bayani akan mahimmancin wannan haduwa
Ya ce idan wani ya dauki abu na wani ba'a yi komi ba ko kuma wani an kutunta mashi ba'a yi masa shari'a ta gaskiya ba, ire-iren hakan ne ke kawo tarzoma a cikin kasa
Da zara tashin hankali ya faru kuma mata da yara ne ke fadawa cikin mawuyacin halin
Shugaban kasar NIger Issoufou Mahamadou a jawabinsa na bude taron cewa ya yi
"Rashin hukunta masu laifuka wani abu ne da ya juyawa dukkan wani shirin zaman lafiya baya saboda haka ya zama wajibi hukunci ya hau kan dukkan masu hannu a faruwar irin wannan mummunar dabi’a yayinda ya zama dole a biya diyya wa mutanen da aka taoyewa hakkoki…
Cin nasarar irin wannan yunkuri wani abu ne da ya danganta da yadda gwamnatoci ke maida hankali akan batun mutunta doka da yaki da cin hanci yayinda a daya bangaren ya dace a karfafa aiyyukan ci gaban al’umma"
Kwanaki 3 za a shafe ana gudanar da wannan taro da ke samun halartar wakilin sakataren Majalisar Dinkin Duniya, MDD a Afirka ta yamma Mohammed Ibn Chambas da wakilyar kwamishinan kungiyar tarayyar Afirka da na kungiyar ECOWAS wanda a karshe zai zo da shawarwarin da zasu taimaka a dauki matakan mutunta ‘yancin dan Adam a Afirka ta yamma da yankin Sahel
A saurari rahoton Souley Barma

Dubi ra’ayoyi
A sudan ta kudu mutane 19 sun halaka sakamakon hadarin jirgin sama a jiya lahadi, kamar yadda jami'an kasar suka fada
Akwai akalla mutane 22 a cikin jirgin wand a ya tashi daga Juba babban birnin kasar kan hanyarsa zuwa birnin Yirol, lokacin da hadarin ya auku
Wani dan kasar Italiya dake aiki da wata kungiyar agaji yana daga cikin wadanda ake ce sun tsallake rijiya da baya, kuma rahotanni suka ce raunukansa ba masu tsanani ainun bane,bayan da aka dauke shi zuwa Juba
An sami hadurra a Sudan ta kudu cikin 'yan shekarun nan
A halin da ake ciki kuma, a Kamaru mahukuntan kasar suka ce sun tura karin dakarun zuwa Bamenda sa'o'i masu yawa bayan da 'yan aware na kasar dauke da makamai suka hana shiga ko fita daga garin da galibin mazauna yankin suke magana da harshen turancin sarauniyar Ingila, dake arewa maso yammacin kasar, suna farwa motocin kiya-kiya da fasinjoji, kamar yadda Moki Edwin Kindzeka ya aiko mana daga Bamendan

Dubi ra’ayoyi
A Jamhuriyar Nijar an shiga takun saka tsakanin kungiyar alkalan Shari’a da hukumomin kasar, sanadiyar zargin wasu gwamnoni da laifin kin mutunta hukuncin kotu abin da gwamnatin ta Nijar ta ce babu kamshin gaskiya a tare da shi
Matakin da gwamnan jihar Agadez ya dauka a baya bayan nan don hanawa wasu ‘yan fafutika gudanar da mahawara, shine ya farfado da kace-nace a tsakanin gwamnatin Nijar da alkalan Shari’a, wadanda suka fitar da sanarwa domin jan hankalin shugaban kasa Issouhou Mahamadou
Mai shara’a Zakari Yaou Mahamadou, shine sakataren tsare tsaren kungiyar SAMAN
Ya ce sun ga wannan abu ya faru shekaru biyu da suka gabata, inda wani alkali a Damagaram ya saki wasu mutane, amma gwamnan jihar na wancan lokacin yasa aka sake kamasu tare da tsaresu
Haka kuma irin wannan abu ya faru a garin Maradi
Da yake maida martani wa kungiyar ta alkalai ministan Shari’a Marou Amadou, ya ce labarin ba haka yake ba
Jarabawar cancantar shiga aikin shari’a da aka gudanar a watannin da suka gabata, wani abu ne da kungiyar SAMAN ta ce yana bukatar a gudanar da bincike akan sa don tantance zahirin abubuwan da suka wakana
Rashin kayan aiki a kotuna wani abu ne da bangarori ke ja in ja akan sa yayin da kungiyar alkalai ke cewa karancin kayan aiki na haddasa cikas, a sha’anin aiki labarin ya sha bamban a wajen gwamnati
Takun saka tsakanin gwanatin Nijar da kungiyar alkalai ta SAMAN ba bakon abu ba ne, kamar yadda a wani lokacin baya kungiyar ta bukaci shugaban kasa ya damka ministan kudi Hassoumi Massaoudou a hannun Shari’a, domin ya yi bayani akan zargin alkalai da nuna bangaranci akan aiki sai dai wannan haka ba ta cimma ruwa ba
Domin karin bayani saurari rahotan Sule Muminu Barma

Dubi ra’ayoyi
"Na maimaita wannan magana, don kusan cewa, wannan kokowa (fafutuka) inda aka dakatar da ita a ranar 1 ga watan Maris, daga nan za ta ci gaba
" Inji Moussa Tchangari, daya daga cikin masu jagorar wannan tafiya
Dubban jama’a sun fita kan tituna a birnin Yamai da sauran jihohin kasar a ci gaba da watsi da dokar harajin 2018
Hakan na faruwa ne duk da hukumomi na cewa tsari ne da zai taimaka a samu kudaden gudanar da ayyukan ci gaban kasa
Wannan shi ne karon farko da kungiyoyin fararen hular da ke adawa da dokar harajin ta 2018 ke gudanar da zanga zanga bayan da kotu ta sallami wasu gaggan shugabannin wannan tafiya a ranar 24 ga watan Yulin
An sake su ne, bayan shafe watanni 4 a kurkuku saboda zargin gudanar da zanga zanga ba da da izinin hukuma ba
Ayarin masu zanga zangar ta wannan Lahadi ya yi tattaki ne daga "Place Toumo" zuwa Dandalin "Place de la Concertation
"
"Na maimaita wannan magana, don kusan cewa, wannan kokowa (fafutuka) inda aka dakatar da ita a ranar 1 ga watan Maris, daga nan za ta ci gaba
" Inji Moussa Tchangari, daya daga cikin masu jagorar wannan tafiya
Rahotanni na cewa jama’a sun fito kan tituna a manyan biranen jihohi 8 ciki har da Diffa da ke karkashin dokar ta baci sanadiyar matsalar Boko Haram
Masu lura da al'amuran sun ce hakan manuniya ce da ke tabbatar da cewa tasirin zagayen da shugabannin wadanan kungiyoyi suka gudanar a makon jiya ya karbu
"Daga nan Yamai har zuwa Diffa, Agadez, Maradi, Zinder, Tileberi, babu inda mutane ba su fito ba
" Inji Mounkaila Halidou, wani shugaban masu fafutukar
Haka zagaye na 17 na abin da jami’an fafutuka ke kira JAC ya samu halartar dumbin mata
Kungiyoyin kawancen, sun kudiri aniyar sake fitowa a ranar 23 ga watan Satumba domin kalubalantar hukumomi akan maganar dokar harajin ta 2018, duk da cewa gwamnatin ta sha ankarar da ‘yan fafutukar cewa bakin alkalami ya riga ya bushe
Saurari cikakken rahoton Sule Mumuni Barma daga Yamai:


Dubi ra’ayoyi
Shugabannin yankunan kasar Somalia sun fada a jiya Asabar cewa zasu yanke duk wata alaka da gwamnatin tarayya, wani lamarin da ka iya haddasa koma baya ga yankin kuryar Afrika, bayan ya fito daga yakin shekaru ashirin
A karshen wani babban taro mai muhimmanci a kudancin Kismayo dake gabar teku, shugabannin yankunan biyar da suka hada da Galmudug, Hirshabelle, Jubaland, Puntland and South West, sun zargi gwamnatin Somalia cewa ta gaza wurin karfafa tsaron kasa da kuma cika alkawarinta da ta yiwa yankunan kasar game da bin tsarin tarayya, bayan haka ta kuma watsi da yaki da kungiyar 'yan ta’addan Islama masu alaka da al-Qaida
Jawabin bayan taron da shugabannin suka fitar yace, ganin cewa gwamnatin tarayyar ce ta haddasa tsamin dangantakar da su yankunan kasar, su kuma sun dace zasu dakatar da duk wata hulda da suke yi da gwamnatin har sai ta gyara kura kuranta
Masu fashin baki sun bayyana damuwa cewa, rarraban kawuna da ake samu tsakanin yankunan da gwamnatin tarayyar, zai iya sake jefa kasar cikin wani rikicin siyasa
Dubi ra’ayoyi
'Yan sanda a Jamhuriyar Nijer, sun cafke wasu ‘yan fashi da makami da suka shahara wajen kwacewa har ma da hallaka mutane a unguwanin birnin Yamai dalili kenan da ministan cikin gida Bazoum Mohammed, ya ziyarci ofishin hukumar ta ‘yan sanda domin kara masu kwarin guiwa
Gagarumin aikin sintirin da jami’an tsaro suka kaddamar a makwanni biyun da suka gabata a birnin Yamai ne ya bada damar cafke mutane maza da mata kimanin 20 cikinsu har da mai gadin wata makarantar firamare da ake zargi da tare mutane akan hanya domin kwacen babura ko jakar hannu da wayoyin salula
Gamsuwa da wannan aiki na ‘yan sanda ya sa ministan cikin gida Bazoum Mohammed kai masu ziyara
Matsalar tsaro a birnin yamai wani abu ne da sau tari ya kan haifarda asarar rayukan bayin Allah da suka kuskure tirjewa ‘yan fashi
Jama’a sun yabawa jami’an tsaro saboda dagewarsu wajen kare mutane da dukiyoyinsu a wannan lokaci da yawaitar amfani da kayan maye a wurin matasa ke jefasu cikin miyagun aiyuka dalili kenan da wannan magidanci ke kiran hukumomi su hukunta dukkan wadanda aka kama da laifin tayarda hanakalin jama’a
A cewar ministan cikin gida, motoci a kalla 60 shake da jami’an tsaro ne ke kewaya birnin Yamai a kulliyaumin da nufin kare jama’a da dukiyoyinsu saboda haka ya bukaci al’umma su kwantar da hankalinsu



Dubi ra’ayoyi
Hukumar kare hakkin bil adama ta Majalisar Dinkin Duniya(MDD) ta zargi 'yan sandan Demokaradiyar Jamhuriyar Congo da kai hari a kan masu zanga zangar lumana, lamarin da ya faru kafin shiga harkokin yakin neman zaben kasar da aka dade ana jiran gani
Ofishin hukumar kare hakkin bil adma ta MDD, ya nuna matukar damuwa ga yanda 'yan sandan Congo suka yi amfani da karfin tuwo a kan masu zanga zanga da suka hada da kungiyoyin jama’a da jami’iyyun adawa
Mai magana da yawun hukumar kare hakkin bil adamar, Ravina Shamdasani, tace hakan na faruwa ne, duk da alkawarin da hukumomi suka dauka na dage haramci a kan gudanar da zanga zanga a kasar, haramci da ya fara aiki tun cikin shekarar 2017
Tace kafin zaben kasar mai muhimmanci a ranar 23 ga watan Disemban wannan shekara, muna kira ga hukumomin Congo da su mutunta 'yancin fadar albarkacin bakin jama’a da shirya tarukan lumana
Ta kuma ce duk wani zargi da aka yiwa 'yan sanda da jami'an tsaro a kan amfani da karfi fiye da kima, yakamata a yi bincike akai da zummar hukunta masu laifi
Shamdasani tace an kashe wani dan fafutukar siyasa a kudu maso gabashin kasar, kana an kama sama da masu zanga zanga 140 tun cikin watan Agusta, galibi a cikin samame da jami’an tsaro suka kai
Ta kara da cewa ana daure mutane da laifukan bijirewa hukuma, da kafa kungiyoyi ba bisa ka’ida ba, da fahse fashe da kone kone da kuma zagin dan sanda
Ta fadawa Muryar Amurka cewa an riga an sako wasu mutane daga gidan yari, lamarin da ta kwatanta da labari mai dadi
Tace koda yake tsaresu da aka yi bisa dalilin fadar ra’ayinsu da kuma shirya zanga zanga, wani babban kuskure ne, musamman yayin da zabe ke karatowa
Hakan na aikewa da sako ga kungiyoyin fafutuka da jami’iyyun adawa cewa ba za a lamunta da ayyukansu ba
Dubi ra’ayoyi
A jamhuriyar Nijer kungiyar ''SAMAN, ta alkalan shari’a, ta nuna bacin rai akan yadda masu fada a ji a kasar ke kin mutunta hukuncin kotu, haka ya sa kungiyar ta bukaci shugaban kasa Mahamadou Issouhou, ya tsawata wa masu wannan muguwar dabi’a dake barazana ga dimokradiya
A yayin wani taron maneman labaran da suka kira a cibiyar kungiyar su ta ''SAMAN alkalan shari’a sun yi tir da Allah wadai da abinda suka kira sabawa hukuncin kotu, inda masu shari'a ke cewa dabi’a ce dake kokarin zamewa wasu kusoshin gwamnatin Nijer jiki, a cewar Zakar Yaou Mahamadou, sakataren tsare tsaren kungiyar alkalai ta kasa
A ci gaban wannan sanarwar, kungiyar alkalan ta yi kiran hukumomi su gaggauta gudanar da bincike domin zakulo masu hannu a satar da ake zargin an tafka a jarabawar jami’ar shari’a ta baya bayan nan da aka yi
A lokacin da wakilin Muryar Amurka, ya tuntubi kakakin gwamnatin Nijer, Minista Abdourahman Zakari, dake bangaren zartarwa akan wadanan korafe korafen, ya sanar cewa yana cikin wani aiki


Dubi ra’ayoyi
Wata Kotun sojin Sudan Ta Kudu, jiya Alhamis, ta zartas da hukunin daurin shekaru 10 ma wasu sojoji saboda laifin yin fade ma wasu 'yan kasashen waje ma'aikatan agaji da kuma kashi wani dan jaridar kasar a wani mummunan harin da su ka kai a otan din Terrain shekaru sama da biyu da su ka gabata
Kotun ta kuma umurci gwamnati da ta biya diyya ga wadanda harin na ran 11 ga watan Yulin 2016 ya rutsa da su
Sojojin gwamnati sun fafata ba ji ba gani na tsawon kwanaki uku da dakarun da ke biyayya ga tsohon Mataimakin Shugaban kasa Riek Machar
Babban alkalin kotun ta soji Burgediya-janar Knight Baryano ya yanke ma wasu sojoji biyu hukuncin daurin rai da rai, wasu biyu kuma an yanke masu fursunan shekaru 14, sanan wasu sojoji biyar daurin shekaru 10 aka yanke masu
An saki wani soja saboda rashin hujja
Kwamandan da ake zargi da jagorantar harin ya mutu a gidan yari tun a watan Oktoban bara, a wani al'amarin da sojoji su ka kira "mutuwar da aka saba gani
"
Kotun ta kuma umurci gwamnati ta biya diyyar shanu 51 ga iyalin dan jaridan da aka kashe, John Gatluk, ma'aikacin wani Gidan Rediyon Al'umma
Alkali Baryo ya kuma umurci gwamnatin Sudan da ta biya kowanne daga cikin wadanda aka yi wa fade diyyar dala $4,000 ta kuma biya mai otal din Terrain sama da dala miliyan biyu a matsayin diyyar barna

Dubi ra’ayoyi
Duk da yake kawo yanzu shuwagabanin rundunar mayakan Amurka ba su yanke wata takamaimiyar shawara ba akan batun duba hanyoyin janye dakarun wannan kasa daga nahiyar Afirka jama’a na kallon matakin ta huskoki da dama
Alkassoum Abdulrahaman mai sharhi ne aakan alamuran tsaro na ganin janyewar dakarun Amurka daga kasashen Afirka, musamman daga Nijer da Mali da sauransu, zai kawo wani cikas musamman ga sojojin Faranshi domin zasu kasance su kadai, kuma su kadan ba za su iya aikin dake gabansu
A gaskiya abun dake fuskantar kasashen ya fi karfinsu idan aka yi la'akari da abubuwan da suka faru a Syria, Iraqi, Afghanistan da dai sauransu
Tasana'antar aiyukan ta’ddanci a yankin Sahel ya sa kasashen yammaci mayarda jamhuriyar Nijer tamkar wata sansani lamarin dake shan suka daga jami’an fafitika irinsu Dambaji Son Allah saboda haka yake cewa abin farin ciki ne idan Amurka ta tabbatar da shirin janyewar sojojinta daga wannan kasa
Makuddan kudade ne kasar Amurka ke kashewa domin aiyukan tsaro a kasashen dake fama da ta’addanci sabili kenan da mai sharhi akan al’amuran tsaro Dr Sani Yahaya Janjouna ke danganta shirin ficewar sojan Amura da dalilai masu nasaba da matsin tattalin arziki
A cewarsa anfanin da Amurka ke samu a kasar Nigeria ba za'a kwatantashi da na kasar Nijer ba idan har ma tana samun wani abu ke nan
Nigeria na da man fetue da wasu albarkatun da babu su a Nijer
Ko da yake wasu na kallon ficewar sojan Amurka a matsayin wani koma baya ga sha’anin tsaro a yankin Sahel ta wani bangaren matakin zai ba sojan Nijer damar su gaji dukkan ingantattun kayan yakin da Amurka ta girke arewacin kasar
Asaurari rahoton Souley Barma



Dubi ra’ayoyi
Alaka mai karfi na kara kulluwa tsakanin Ethiopia da Eritrea bayan shekaru 20 da lalacewar dangantakar kasashen biyu
Kasar Habasha ta sake bude ofishin jakadancin ta dake Eritrea, wannan ne mataki na baya baya na kara karfafa dangantakar da ta tabarbare tsakanin kasashen har ta janyo tashin hankalin da aka kwashe shekaru 20 ana yi
Kafar yada labaran Fana da ke da alaka da gwamnati, ta fada a yau Alhamis cewa Firai Minista Abiy Ahmed, ya sake bude ofishin jakadancin kasarsa a babban birnin Eritrea, wato Asmara, a wani takaitaccen biki da aka yi da Shugaba Isaias Afwerki
Shugabannin biyu za su yi wani taron koli na bangarori uku tare da Shugaban Somaliya, Mohamed Abdullahi Mohamed daga baya
Dubi ra’ayoyi
Fara Ministan Habasha Abiy Ahmed, yayi tafiya zuwa kasar Eritrea, ziyararsa ta farko tun da kasashen biyu makwabtan juna, suka kawo karshen gabar shekaru 20 dake tsakaninsu a watan Yulin bana
Ministan labaran Eritrea, Yemane Meskel, ya fada ta kafar Twitter cewa, Fara Minista Abiy ya sauka ne a birnin Assab, inda shugaban kasar Eritrea Isaias Afwerki ya taryeshi
Daga bisani kuma suka tafi babban birnin Asmara
Sashen kuryar Afirka na Muryar Amurka ya rawaito cewa shugaba Abiy ya ziyarci Massawa, inda a karon farko cikin shekaru masu yawa jirgin ruwan Habasha ya tsaya a Eritrea, yana daukar ma'adinai da aka hako a Eritrean
Fara Ministan Habashan dai zai yada zango har kwanaki biyu a Eritrea, yayin da yake kan hanyarsa ta zuwa gida daga taron kolin China da kasashen Afirka a birnin Beijing
Shima shugaban kasar Somaliya Mohamed Abdullahi Mohamed ya kai ziyara birnin Asmara, domin shiga taron da Abiy da Afwerki ke yi

Dubi ra’ayoyi
Shugaban Amurka Donald Trump na ikirarin cewa labarai da abubuwan da aka fada cikin wani sabon littafi da aka rubuta akan shugabacinsa an yi su ne bisa karairayi, don a yaudari jama’a
Wasu abubuwa daga cikin littafin akan shugabancin Trump, da wani dan jarida da aka ce ya taimaka wajen kawas da Richard Nixon daga kujerar mulki, ya bayyana gwamnatin Trump a matsayin wadda ke fuskantar juyin mulki da rashin kwanciyar hankali a cikin watanni 19 da kafa gwamnatinsa
Littafin mai suna Fear: Trump in the White House, mai shafi 448 wanda Bob Woodward ke shirin fiddawa ranar 11 ga watan nan na Satumba, ya bayyana yadda hadimai ke kwashe takardu daga teburin Trump da kuma yin wasu abubuwa da suka kaucewa kudurorin shugaban
Littafin ya kuma bayyana Trump a matsayin “kidahumi” akan lamuran dake faruwa a duniya kuma fadarsa ba ta aiki yadda ya kamata, sannan kuma cike take da rigingimu kala-kala
Kodayake ‘yan jarida da tsofaffin ma’aikatan fadar White House sun taba bayyana kwamacalar da ta dabaidaye fadar a baya
Dubi ra’ayoyi
Alhazan jamhuriyar Nijer sun fara nuna kosawarsu kan jiran jirgin da zai mayarda su gida bayan kammala aikin hajjin bana
Daya daga cikin wakilan tsare tasren hajjin kasar ta Nijer Alhaji Bukari Zilli ya sanar da cewa an gama komai na soma dakon alhazan daga gobe 6 ga watan Satumba zuwa Nijer
Irin sakwannin da wasu alhazan jamhuriyar Nijer ke aika wa ‘yan uwansu ta hanyar kafafen yanar gizo, na nuna bacin rai akan halin rashin tabbas din da suka shiga akan maganar mayar da su gida bayan kammala aikin hajji
Wakilin hukumar dake kula tsare tsaren aikin hajji na Nijer Alhaji Bukari Sani Zilli kuma mai wakiltar kamfanin zirga zirgar jiragen sama na jirgin saman Max Air ya ce jirgin zai fara kwashe alahazan Nijer daga ranar 6 ga watan nan na Satumba
'Yan rajin kare hakkin jama’a da suka hada da shugaban kungiyar MAP Lawali Adamou sun gargadi hukumomi akan bukatar daukar wasu mahimman matakai kan mayar da alhazan Nijer
Wasu jaridun Nijer sun ruwaito cewa wasu alhazan a kalla su 3000, sun shafe kawanaki da dama basu ci abinci ba

Dubi ra’ayoyi
Al'ummar gundumar Tanut sun gudanar da wata gagarumar zanga zanga, don nuna fusatar su game da matsalar wutar lantarki da suke fama da ita kusan shekara takwas
Masu zanga zangar sun isa fadar shugaban gundumar Tanut din inda mukaddashin sa ya karbesu kuma ya saurari koke koken na su
Sun bayyana ma hukumomin cewa ba tare da bata lokaci ba, suna bukatar a samo mafita ko da kuwa ta janyo musu wutar ne ta hanyar matatar kamfanin man SORAZ tun da yana bangaren Tanut ne
Su ma magabatan sun jinjina ma masu zanga zangar da yadda suka gabatar da kansu cikin lumana ba hargitsi da ba
Jagoran kamfanin wutar lantarki na Tanut ya ce koyaushe suna cikin gyara tare da neman hanyoyin magance matsalar
Shugaban Kamfanin Maman Shuaibu ya ce suna sanne da wannan matsalar kuma sun damu da rashin wutar lantarkin a gundumar Tanut, kuma suna kokarin ganin cewa sun kawo gyara nan ba da dadewa ba
Ya ce dole ne a yi hakuri a bari masu gyara su ci gaba da gyara yadda ya kamata tare da jaddada cewa suna kan yin kokarin ganin an kamala gyaran

Dubi ra’ayoyi
MDD tayi nasarar shiga Tsakani da ya kai ga cimma yarjejeniyar kawo karshen arangama da aka yi na tsawon mako guda a Tripoli babban birnin kasar Libya
An sanar da haka ne bayan da hukumomin kasar Libya suka bayyana cewa adadin wadanda suka rasu a rikicin ya karu zuwa sittin da daya, yayin da da dama kuma suka ji raunuka
Gwamnatin Amurka da kasashen Birtaniya, da Faransa da kuma Italiya sun fitar da sanarwar hadin guiwa inda suka yi na’am da tsagaita wutar
Fada ya barke a Tripoli ne ranar ishirin da bakwai ga watan Agusta bayan da wata kungiya dauke da makamai dake Tarhouna mai tazarar kilomita sittin da biyar kudu maso gabashin babban birnin kasar, ta kaddar da harin ba zata kan wata kungiyar mayaka da suke gaba da juna

Dubi ra’ayoyi
A jamhuriyar Nijar wasu ‘yan bindiga sun sace mahaifyar wani dan Majalisar Dokoki a kauyen Gueskerou dake yankin Diffa, suna neman a biya su kudin fansa
Wannan lamari na zuwa ne kwana guda bayan da masu garkuwar suka saki wani ‘dan kasuwa dake hannunsu bayan da ya biya Miliyan 20 na kudin CFA
Rahotanni sun nuna cewa da missalin karfe 10 na daren ranar Litnin ne ‘yan bindigar suka yi awon gaba da mahaifiyar dan Majalisar Dokokin Nijar mai wakiltar yankin Diffa, Boulou Mahamadou
Sa’o’i kadan bayan da suka saki dan kasuwa, Kaka Touda Goni mamadou, wanda ya fanshi kansa ta hanyar biyan makudan kudade
Har ya zuwa hada wannan rahotan ‘yan bindigar na ci gaba da garkuwa da wannan mata, yayin da wata majiya ke cewa an fara tattaunawa domin shawo kan wannan al’amari cikin ruwan sanyi
Ya zuwa yanzu dai babu wani ko wata kungiya da ta fito ta dauki alhakin garkuwar da ake da mutane
Domin cikakken bayani saurari rahotan Sule Muminu Barma

Dubi ra’ayoyi
Fira Ministar Burtaniya Theresa May ta zama farin wata sha-kallo yayin ziyararta a Afirka a makon jiyo
To amma raye-rayen kyautata cudanya da May ta yi ta yi, ba su yi rinjaye bisa babban abin da ya kai ta Afirka ba, wanda shi ne kulla dangantakar cinakayya tsakanin Afirka da Burtaniya, bayan Burtaniya ta fice daga kungiyar Tarayyar Turai
May ta yi alkawarin tallafa ma kasuwannin Afirka da dala biliyan biyar ($5 bn), sannan ta yi alkawarin cewa kasarta za ta zarce Amurka har ta zama kasar da ta fi saka jari a Afirka daga cikin kasashe 7 mafiya karfin tattalin arziki
Cheta Nwanze wani jami'in nazari a cibiyar bincike ta SBM ya ce Burtaniya na fadi-tashin ganin ta samu abokan cinakayya ne
"Wannan kuwa na faruwa ne saboda tsarin ficewar Burtaniya daga kungiyar EU ba ya gudana kamar yadda aka zata zai faru," in ji Nwanze
Ita ma Shugabar Jamus Angela Merkel kwanan nan ta garzaya Afirkar, inda ta yada zango Senegal, da Najeriya da kuma Ghana, inda ita ma ta yi ta neman alfanu ga tattalin arzikin kasarta
Cikin shekaru tara a jere, kasar China ce ta kasance kasa mafi cinakayya da nahiyar Afirka, kuma da Burtaniya da Jamus su na da jan aiki, muddun burinsu shi ne cimma China
Dubi ra’ayoyi
Daliban da suka kammala karatu a fannin likitanci a Jamhuriyar Nijar, sun fara rubuta jarabawar cancanta a ci gaba da shimfida matakan da hukumomin kasar ke dauka na kara inganta fannin kiwon lafiya
A safiyar yau litinin, a makarantar CEG 11 da ke Yamai ministan kiwon lafiyar al’uma, Dr
Iliyasu Idi Mainassara, ya kaddamar da jarabawar cancantar aikin likitancin
Dalibai 2,780 ne ke rubuta wannan jarabawa da ke ba da damar tantance wadanda suka lakanci ka’idodin aikin kula da marasa lafiya a asibitoci
Dalibai sama da 300 ne aka hana shiga wannan jarabawar bayan da bincike ya gano suna dauke da takardun kammala karatu na bogi
Dukkan wani yunkurin jin ta bakin shuagabanin makarantun da wannan mataki ya shafa ya cutura
Amma ‘yan rajin kare hakkin bil’adama irin su Alhaji Salisu Amadu na kungiyar CCAC na mai bayyana takaici akan faruwar wannan al’amari da suka danganta da sakacin magabata
Kungiyar lafiya ta kasashen Afrika ta Yamma da ake kira OAS ce ta umurci gwamnatocin kasashen wannan yanki su shirya irin wannan jarabawa a kowace shekara
Dabarar yin hakan ita ce, a magance matsalolin da ke da nasaba da rashin sanin makamar aikin likita bisa la’akari da cewa a ‘yan shekarun nan ana ta samun yawaitar kafuwar makarantu masu zaman kansu da ke horar da jami’an kiwon lafiya

Dubi ra’ayoyi
Ma'aikatar tsaron Amurka da ake kira Pentagon, tana duba janye kusan dukkan dakarun Amurka na musamman daga jamhuriyar Nijar, tare da rufe kusan illahirin cibiyoyin yaki da ta'addanci da take dasu a fadin nahiyar Afirka, kamar yadda rahotanni a kafofin yada labarai suka nuna
Jami'an Pentagon sun gayawa jaridar New York Times cewa, tashoshin mayakan Amurka dake kamaru, da Kenya, da Libya da Tunisia duk za'a rufe su da zarar sakataren harkokin tsaro Jim Mattis, ya amince da shirin
Amma Amurka zata ci gaba da barin sojoji masu yawa a Najeriya da Somalia
Kamar yadda jaridar ta New York Times ta fada, matakin canji ne da Amurka ta tsara daga yakar 'yan ta'adda zuwa maida hankali kan manyan yake-yake
Matakin yana zuwa ne bayan wani harin da mayakan sakai suka kai kan sojojin Amurka a Nijar bara,wadda ya halaka sojojin Amurka hudu, la'marin da ma'aikatar tsaron ta dauki laifin aukuwar sa

Dubi ra’ayoyi
Bayan labari mai dadi na cimma jituwa tsakanin bangarorin da ke yaki a Libiya, wadanda har su ka yi alkawarin kwance damara, sai kawai aka ji barin wuta da cikin dare a birnin Trabulus (Tripoli)
Amma har yanzu ana sa ran dorewar yarjajjeniyar
Kafafen yada labarai na kasashen Larabawa sun ba da rahoton cewa bangarorin da ke yaki da juna a Libiya sun amince su tsagaita wuta, to amma babu tabbacin dorewar yarjajjeniyar
Tuni ma aka samu rahoton fafatawa da dare a birnin, kuma an rufe filin jirgin sama daya tilo da ke aiki a birnin Tripoli bayan da rokoki su ka dira wajen ranar Jumma’a
Kungiyoyin mayaka daga bangarori dabam-dabam sun yi ta barin wuta a sararin sama daura da sansanin soji na Yarmouk, inda aka ja daga cikin ‘yan kwanakin nan
Sansanin sojin ya fada hannun bangarori dabam-dabam cikin makon, kuma a yanzu haka sansanin na hannun mayakan da ke kiran kansu ‘yan “burged na 7,” da ke da mazauni a Tarhouna ne
To amma Ahmed Maitiq, Mataimakin Shugaban Gwamnatin Hadin Kan Kasa Ta Libiya, ya ce an tura wasu burged-burged masu goyon bayan gwamnatin hadin kan kasar, su sake kwato sansanin
Dubi ra’ayoyi
Abin mamaki, 'yan shekaru bayan da sauran kasashen Afirka su ka taimaka ma Afirka Ta Kudu a gwagwarmayar neman 'yanci, sai kuma gashi 'yan kasar na dada tsanar 'yan sauran kasashen Afirka da sauran baki da ke kasar
Hare-hare masu nasaba da tsanar ‘yan kasashen waje sun karu a Afirka Ta Kudu cikin makonnin da su ka gabata, ta yadda aka kashe ‘yan kasashen waje akalla hudu a wasu tashe-tashen hankula da mafusatan ‘yan kasar su ka yi, saboda zargin wai ‘yan kasashen wajen na raba su da ayyukan yi
Da safiyar jiya Jumma’a ma, wata sabuwar jam’iyyar siyasa mai tsanar ‘yan kasashen waje ta yi gangami a birnin Johannesburg, inda ta bukaci duk wanda ba dan kasar ta Afirka Ta Kudu ba ne ya fice daga kasar
Masu zanga-zangar, wadanda su ka yi maci a tsakiyar birnin Johannesburg, sun bukaci da a tasa keyar duk wani bakon haure daga kasar zuwa karshen wannan shekarar
Dubi ra’ayoyi
Wani jami’in gwamnatin kasar Sudan ta Kudu ya bayyana cewa shugaban ‘yan tawayen kasar Rick Marchar ya amince zai sa hannu akan yarjejeniyar samar da zaman lafiya da za ta kawo karshen yakin shekaru 5 da aka kwashe ana gwabzawa a kasar
Ya dai amince ne kwana daya bayan da ya ki yin hakan
Tawagar ta Marcher karkashin jamiyyar sa da ake kira SPLM da masu shiga tsakani daga bangaren Shugaba Salva Kirr sun kwashe makoni a birnin Khartoun suna yin shawarwari domin cimma matsaya ta karshe akan yarjejeniyar samar da zaman lafiya da za ta kawo karshen yakin da suke gwabzawa tsakanin su
Yakin ya yi daliln kashe dubban mutane a cikin kasar kana ya bar sama da miliyan 4 da basu da matsugunni
Wannan dai ba shine karo na farko ba da sassan biyu suka sa hannu na kawo karshen wannan yaki ciki ko harda dakatar da bude wa juna wuta, tare da raba madafan iko a cikin watan Yuni, wannan ne yasa har Machar ya dawo Juba a matsayin mataimakin shugaban kasar Sudan ta Kudu na farko
Da farko dai a ranar Talata Marchar ya ki ya sa wa wannan yarjejeniyar hannu bayan gwamnati ta sa hannu
Amma Ministan harkokin wajen kasar Sudan Al-Diriri Mohammed Ahmed ya fada jiya Laraba cewa Marchar zai sa wa yarjejeniyar hannu yau Alhamis a Khartoun

Dubi ra’ayoyi
Duk da cewa kotun kasa da kasa kan manyan laifuka ta wanke Jean-Peara Bemba daga zargin da ta yi masa, hukumar zaben Dimokradiyar Congo ta hanashi tsayawa takarar shugabancin kasar da za'a yi 23 ga watan Disambar wannan shekara
Babbar jamiyyar adawa ta kasar Congo mai suna Movement of the Liberation of the Congo(MLC) a takaice wacce ke karkashin Jean-Peara Bemba, tana fafitikar ganin dan takarar ta ya ci gaba da kasancewa cikin jerin ‘yan takara a zaben da za a gudanar a ranar 23 ga watan Disambar wannan shekarar
Hukumar zaben kasar ta hana Benba tsayawa takara ne biyo bayan gurfanad dashi da babban kotun kasa-da-kasa dake birnin Hague tayi a shekarar 2016
Kotun tace Bemba wanda shine tsohon mataimakin shugaban kasar Congo shine keda alhakin aikata laifuffukan yaki da sojojin sa kai dake karkashin kulawar sa a jamhuriyar Africa ta Tsakiya suka aikata
Sai dai a cikin watan yuni kotun tayi watsi da wannan karar kana ta salami Bemba daga gidan yarin da take tsare dashi
Wannan dalilin ne ya sa jam’iyyar tasa take cewa batun kama shi da kotun ta duniya ta yi wannan tsohon batu ne, don haka a bar Bemba ya tsaya takara
Sai dai mai sharhi akan harkokin siyasa na kasar Delphin Kapaya ya ce yadda kotun ta gudanar da wannan shara’ar shine zai nuna irin mataki nagaba da magoya bayan Beman zasu dauka
Ya ce ana iya fuskantar matsala domin ko yana da goyon baya kwarai da gaske, muddin aka hana shi takara kuma dokar kasa ce tace hakan to ba za a samu matsala ba,amma idan domin siyasa ce aka hana shi, ba shakka magoya bayan sa ba zasu amince da hakan ba
Wannan shine zai zamo ummuubaisan rikicin daka iya barkewa
Sai dai bayan an kwashe watanni ana zama cikin halin kila-wa-wakala, Shugaba Joseph Kabila ya amince cewa ba zai tsaya takara ba, bayan ya kwashe shekaru 17 yana mulkin kasar
Kabila dai shine ya kada Bemba a zaben shekarar 2006, kuma yanzu ya amince ne ya marawa Emanuel Ramazani Shadary baya wanda yake na hannun damar sa ne

Dubi ra’ayoyi
Nigeria da Jamhuriyar Niger sun hada gwiwa domin yaki da yadda ‘yan bindiga ke neman mayar da jihar Maradi a jamhuriyar Niger da jihar Zamfara a Nigeria wuraren aiwatar da muggan dabi’u
Hukumomin tsaron jamhuriyar Niger sun bayyana kara karfafa matakan tsaro akan iyakar jihar Maradi da ta Zamfara a tarayyar Nigeria bayan da aka gano alamar masu satar mutane domin neman kudin fansa na kokarin samun gindin zama da nufin gujewa samamen da sojojin Nigeria suka kaddamar a jihar Zamfara mai fama da ‘yan bindiga
Ministan tsaron kasar Niger Kalla Moutari ya bukaci hadin kan talakkawa domin murkushe wannan bakon al’amari
Ministan ya ce yau ana iya a sace mutum daga wannan bangaren zuwa wancan kana a kira ‘yanuwansa su biya kudin fansa
A saboda haka ya yi kira ga duk jami’an tsaron kasar ta Niger su hada kai su yi maganin wannan sabon salon sata dake neman gidin zama a kasar
Mahukumtan Niger na son jami’an tsaro su fito da tsarin da zasu bi su shawo kan lamarin cikin dan lokaci kadan
Dole su dauki hanyoyin da zasu murkushe wanna bakar sana’ar cutar da jama’a
Ministan ya ce tuni aka hada kai tsakanin jami’n tsaron kasar sa dana Nigeria, kuma tare suke sintiri akan iyakokinsu
Duk wanda ya karya dokar Niger ya tsere zuwa Nigeeia za su kamoshi su hukumtashi a Niger
Haka ma Nigeria ta na iya shiga Niger ta zakulo duk wanda ya yi aika aika a jihar Zamfara
An dauki wannan matakin da nufin samu hadin kan yakar muggan mutanen koina suke tare da zakulo masu daure masu gindi a hukuntasu
A saurari hirar Souley Barma da Minista Kalla Moutari



Dubi ra’ayoyi
Yayinda daliban jami’o’in Janhuriyar Nijer ke sa-ran komawa makaranta a makon gobe, kungiyar daliban jami’ar Abdulmumuni ta Yamai ta gargadi hukumomin ilimi mai zurfi su gaggauta magance matsalolin daliban
Bisa wani sabon tsari da hukumomin ilimi mai zurfi suka bullo da shi a ranar 3 ga watan Satunba dake tafe ne ya kamata daliban jami’o’i su koma kan aji sai dai kungiyar UENUN ta daliban jami’ar Yamai wadda ta fitar da wata sanarwa na ganin zai yi wuya wannan kudirin ya tabbata saboda a cewar sakataren kungiyar Arifa Hassan har yanzu akwai tsangayar da dama da ba su kammala darussan shekarar 2017 zuwa 2018 ba
Yanayin rayuwa da yanayin karatu na daga cikin batutuwan da daliban jami’ar Yamai suka bukaci gwamnati ta dauki matakai akansu don ganin karatu ya gudana cikin nutsuwa a tsawon shekara mai kamawa
Ministan ilimi mai zurfi Yahouza Sadissou bayani akan wannan al’amarin ba to amma yace idan lokacin yin bayani ya yi zai kira taron manema labarai don bayyana matsayin gwamnati
Takun saka tsakanin dalibai da hukumomin ilimi mai zurfi wani abu ne da ya matukar jijjiga sha’anin karatu a shekarar da ta gabata, lamarin da ya sa gwamnatin nijer jibge jami’an tsaro a jami’ar Yamai tare da rufe wuraren kwanan dalibai a wasu jami’o’in kasar da nufin yayyafa ruwa akan wutar rikicin da ta samo asali daga matakin korar wasu shugabannin kungiyar UENUN daga jami’ar ta Yamai saboda zarginsu da dukan wani malaminsu
Dubi ra’ayoyi
Madugun 'yan adawan Sudan ta Kudu Riek Machar da sauran jam'yyun adawa sun ki amincewa da sabuwar yarjejeniya saboda haka ba su rabtaba hannu a kai ba
Shugaban ‘yan adawa a Sudan ta Kudu, Riek Machar da sauran jam’iyyun adawan kasar, sun ki amincewa su rattaba hannu kan sabuwar yarjejeniyar da aka farfado da ita, domin kawo karshen yakin basasan kasar da aka kwashe shekaru biyar ana yi
A watan da ya gabata, Machar da shugaba Salva Kiir suka rattaba hannu akan wata matsaya ta tsagaita wuta da kuma wata yarjejeniya kan yadda za a raba mukamai a tattaunawar da suka yi a Khartoum, amma ba tare da an cimma matsaya kan adadin jihohi da kuma iyakokinsu ba, batun da ya zamanto mai cike da takaddama
Daya daga cikin wakilan da suka halarci zaman tattaunawar a jiya Litinin, ya tabbatar da cewa an mika wannan batu ga shugabannin kasashen hukumar gwamnatocin raya kasashen yankin da aka fi sani da IGAD a takaice, domin su yanke shawara
Wata mamba a gamayyar kungiyoyin matan Sudan ta Kudu, Rita Lopidia, ta ce bayan da aka koma kan teburin tattaunawa a karshen makon da ya gabata, bangarorin sun gaza cimma matsaya kan sashe na 4 a wannan yarjejeniya ta 2015 da aka farfado da ita, saboda kowanensu, ya jajirce kan matsayar da ya dauka kan adadin jihohi da iyakokinsu



Dubi ra’ayoyi
Duk da cewa ana tashin hankali a jihohi biyun dake anfani da harshen Ingilishi, hukumar zaben Kamaru ta lashi takobin gudanar da zaben gama gari
Hukumar zaben kasar Kamaru ta lashi takobin cewar za ta gudanar da zaben shugaban kasa a duk fadin kasar, har da bangaren 'yan awaren kasar masu anfani da harshen Ingilishi
Alhaji Abdulkadir dan asalin garin Baminda kuma yana cikin masu fada a ji a kungiyar 'yan awaren, ya yi shakkar gudanar da zabe a yankin su
Ya ce da wuya a yi zabe a wurin su saboda mutane fiye da dubu 50 na gudun hijira a Nigeria
Wasu kuma sama da dubu 400 sun bazama ko sun rikide cikin wasu al'ummomi, baicin wadanda suke hannu sojoji da 'yan sanda
Ya ce a yankin kullum ana harbe harbe abun da ya hana masu tsayawa takara zuwa yankin yin kemfen
A cewar Alhaji Abdulkadir, gwamnantin kasar ba ta dauki wani mataki mai kyau ba
Ya ce an roki gwamnati ta janye sojoji ta tattauna da mutanen amma ta ki, maimakon hakan ma kullum kara sojoji ta keyi
Sojojin kuma ba lafiya su ke kawowa mutanen ba
Ya ce gwamnati ta sake mutanen da ta kama
Wadanda suka fice daga kasar ta yi masu ahuwa su dawo
Shi ko shugaban bangaren kula da jama'a na hukumar zabe Alhaji Zakari Muhammadu, ya dage za'a yi zabe a duk fadin kasar
Ya ce sun shirya tsaf kuma an baza jami'an tsaro
Ya ce aikinsu ne su gudanar da zaben
Akan tsaro ya ce gwamnatin Kamaru ta dauki matakan yin hakan
A saurari rahoton Muhammad Awal Garba

Dubi ra’ayoyi
Hukumomin jamhuriyar Niger sun samar ma 'yan gudun hijira fiye da 300 daga Sudan matsuguni a Agadez biyo bayan yarjejeniyar da suka yi da hukumar dake kula da 'yan gudun hijira ta Majalisar Dinkin Duniya, ko UNHCR
Hukumomin Jamhuriyar Niger sun cika alkawuran da suka yiwa 'yan gudun hijira da suka arce daga kasashensu dake fama da rigingimu
Su dai 'yan gudun hijiran sun yi dandazo ne a birnin Agadez lamarin da ya sa hukumoni a Niger kebe wani makeken fili domin karbarsu tare da tanadar masu wasu muhimman bukatu
An kafa masu tantuna da makewayi da ruwa
Wannan tanadin ya auku ne a karkashin wani tsari tare da hukumar Majalisar Dinkin Duniya, MDD, dake kula da 'yan gudun hijira ko UNHCR
Malam Yacuba shugaban ofishin karban bakin haure da 'yan gudun hijira na yankin, ya ce kawo yanzu sun sami mutane 341kuma dukansu 'yan kasar Sudan ne
Daga 'yan Sudan, sai na kasashen Guinea da Nigeria
Hukumomin Niger sun ce 'yan gudun hijiran zasu jira a sansanin ne har sai an kammala tantance su kafin a san makomarsu akan samun makafa a hukumance, kamar yadda yarjejeniyar kasa da kasa ta shata
Alhaji Umaru Ibrahim Umaru sarkin Agadez ya kira al'ummomin jihar ta Agadez da su nuna jinkai saboda halin da mutanen da suka arce daga kasashen su ke ciki
Yayinda gwamnati ke taimaka musu, sarkin yayi kira ga masu hannu da shuni su dauki dawainiyar mutanen
Ya kira al'ummarsa da su 'yan gudun hijiran su kwantar da hankalinsu amma dukansu su bi doka da oda
Kawo yanzu akwai 'yan gudun hijira a jihar ta Agadez sama da dubu uku da yawancinsu sun fito ne daga Nigeria, Sudan, da Guinea
A saurari rahoton Haruna Mamman Bako

Dubi ra’ayoyi
Firayin minista Theresa May na wannan ziyarar ne da wakilan ma’aikatun gwamnatin Burtaniyya da kuma wasu daga bangaren kasuwanci kasar dabam dabam
Firayin ministar kasar Burtaniyya Theresa May ta isa Afrika ta kudu yau Talata, kasa ta farko da ta fara yada zango cikin kasashe 3 da zata kai ziyara, da zummar karfafa dangantakar cinikayya bayan ficewar Burtaniyya daga tarayyar Turai
May ta fadawa wadanda suka taru a birnin Cape Town cewa Burtaniyya na so ta karfafa muradan kasa da kuma dangantakar cinikayya a nahiyar
Ms
May ta kuma ce, tana so ta kulla kawancen kasuwanci tsakanin Burtaniyya da kasashe kawayenta dake Africa
Dangantakar da zata kawo cigaba da kuma tsaron kasa
Firayin ministar zata gana da shugabannin Nigeria gobe Laraba kafin ta kammala ziyararta a Kenya ranar Alhamis

Dubi ra’ayoyi
Al’ummomi yan asalin yankin Najeriya da Kamaru da kasar Burtaniya ta mulka da ake kira "yan amana',sun soma tarukan bita da kuma fadakar da juna a Najeriya,biyo bayan taron da suka gudanar a Bamenda,na Kamaru domin tunawa Najeriya da kasar Kamaru irin yarjejeniyoyin da aka kulla da majalisar dinkin duniya a shekarun baya
A Najeriya dai kusan kananan hukumomi 16 ne na jihohi biyar ke cikin wannan batu kuma wadannan yankuna sun hada da yankin kananan hukumomin Mubi ta arewa da Mubi ta kudu, sai karamar hukumar Toungo, da Ganye da kuma kananan hukumomin Gashaka, Kurmi, Sardauna na jihar Taraba
Mrs Tiyasa Agustine na cikin matan da suka hallarci wannan gangami daga Ganye, tace zasu cigaba har sai hakarsu ta cimma ruwa
A sakonsa ga mahalarta taron shugaban wannan fafutukar Farfesa Martin Chia Ateh,wanda har ila yau yake wa majalisar dinkin duniya aiki a matsayin jami’in tuntuba ta fannin diflomasiya, cewa yayi ‘’Dole a cigaba da fadakar da al’umma,tunda ba tun yau ba kotun duniya ta bada hukunci kan lamarin kuma duk kasashen da abun ya shafa sun sani har yana cikin taswirar duniya
Wasu yan abubuwa kadan wato technicality ne suka rage,’’ da sannu za’a kai ga cimma ruwa
Saurari rahoton Ibrahim Abdul'aziz

Dubi ra’ayoyi
An rantsar da Emmerson Mnangagwa a hukumance a matsayin shugaban kasar Zimbabwe, biyo bayan wata zazzafar takara
Ya dauki rantsuwar kama aiki ne a yau Lahadi a gaban dubban 'yan kallo a filin wasa a babban birnin kasar Harare
Lokaci ya yi da yakamata mu hada kai mu tafi tare, inji Mnangagwa mai shekaru 75 a wurin bukin rantsar da shi
Zaben da Mnangagwa ya lashe a wata da ya gabata, shine na farko a cikin shekaru da dama da aka yi ba tare da dadden shuagaban kasar Robert Mugabe a ciki ba, kuma madugun 'yan adawan kasar Nelson Chamisa shine dan takarar babban jami’iyar adawa ta Movement for Democratic Change a zaben
Mnangagwa ya samu kashi 50
8 cikin dari na kuru’un, amma kotu ta dakatar da rantsar da shi saboda wata kara dake gabanta
Shiko shugaban 'yan adawa Chamisa da ya samu kasha 44 cikin dari, yace shine ya lashe zaben
A shekaranjiya Juama’a ne kotu ta amince da nasarar da Mnangagwa ya yi da karamin rata
Dubi ra’ayoyi
Bayan hukumomin kasar Kamaru sun yi gargadin cewa, a bana zasu sako ruwa da ga madatsar ruwan Ladgo, da ka iya shafan wasu jihohin Najeria uku, yanzu haka ambaliyar ruwa tuni ya soma barna a wasu sassan jihohin Adamawa da Taraba dake makwabtaka da Kamaru, wanda ya janyo samun asarar rayuka da dukiya
A ziyarar jaje da ya kaiwa wasu da ambaliyar ta shafa, gwamnan jihar Adamawa Senata Muhammadu Bindo Jibrilla, ya gargadi jama’a dake zaune a gabar kogin Binuwai, da kuma masu gina gidaje a hanyar ruwa da ayi taka tsantsan don gudun irin abin da ya auku
A baya dai dubban jama’a sun sha rasa muhallansu ta sanadiyar sako ruwa na Ladgo da jamhuriyar Kamaru ke yi, Kuma hakan na faruwa ne saoda kunnen kashi da gargadin da hukumomi ke yi na mutane su daina gini kan madatsar ruwa
Saurari rahoton Ibrahim Abdul'aziz


Dubi ra’ayoyi
Robert Kyagulanyi mawaki da aka fi sani da suna Bobo Wine yana fuskantar tuhuma akan laifin cin amanar kasa inji mahukumtan Uganda
Wani dan majalisar dokokin kasar Uganda na bangaren ‘yan adawa, wanda asalinsa fitaccen mawaki ne, na fuskantar tuhuma kan laifin cin amanar kasa, bayan da hukumomi suka yi watsi da wata tuhuma da ake masa kan wasu makamai
Robert Kyagulanyi, wanda aka fi sani da Bobi Wine a harkar waka, ya bayyana ne a gaban wata kotun soji a jiya a arewacin garin Gulu, domin fuskantar tuhumar da ake masa kan makaman
Kotun dai ta yi watsi da cajin, amma kuma nan take ‘yan sanda suka sake tsare shi, inda aka shigar da wata sabuwar tuhuma akansa, ta cin amanar kasa
Alkalin kotun ya sa a tsare dan majalisar a gidan wakafi, har sai ranar 30 ga watan nan na Agusta
A makon da ya gabata aka kama Kyagulanyi tare da wasu ‘yan majalisa hudu, inda ake zarginsu da hannu a wani hari da aka kai akan jerin gwanon motocin shugaba Yoweri Museveni a garin Arua
Akwai zargin cewa masu zanga zanga sun yi wa ayarin motocin na Museveni Shewa tare da jifansa da duwatsu, a lokacin yana kyamfe a zaben maye gurbin wani dan majalisar yanki
A lokacin, Kyagulanyi, yana yankin a yana yi wa wani dan takara a bangaren ‘yan adawa kyamfe


Dubi ra’ayoyi
Yanayin siyasar kasar Burundi da tafiyar hawainiya da shugabannin kasar ke yi kan aiwatar da shawarwarin sulhu tsakanin al'ummomin kasar ya sa kwamitin sulhu na Majalisar Dinkin Duniya, MDD nuna damuwa akan makomar kasar
Kwamitin sulhu na Majalisar Dinkin Duniya, MDD a cikin wata sanarwa da ya fitar a daren jiya Laraba danagne da kasar Burundi, ya lura cewa kodashike al’amura sun dan daidaita ta fuskar tsaro a kasar,kwamitin ya sake nuna damauwarsa kan yanayin siyasa a Burundin, da tafiyar hawainiya kan shawarwarin sulhu tsakanin al’ummar kasar a karkashin jagorancin kungiyar raya tattalin arzikin kasashe dake gabashin Afirka, da kuma rashin katabus na gwamnati ta wannan fuska
Kwamitin ya yi marhabin lale ga sanarwar da shugaba Nkurunziza ya bayar cewaba zai nemi sabon wa’adi ba a shekara ta 2020, wadda kwamitin ya ce ana daukar matakin a zaman takun farko na rage zaman dar dar ta fuksar siyasa
Kwamitin ya ce ana bukatar ganin wasu matakai da zasu nuna cewa za’a gudanar da zabe sahihi a kasar
Wakilan kwamitin sulhun sun yi marhabin lale tare da bayyana goyon bayan su ga sabuwar dukufa daga kungiyar hada kan kasashen Afirka AU da kuma ta raya arzikin kasashen da suke gabashin Afirka da ake kira (EAC) a takaice na ganin an warware rikicin siyasar Burundi cikin ruwan sanyi ta wajen gudanar da shawarwarin sulhu da za su kunshi dukkannin ‘yan kasar tare da la’akari da yarjejeniyar da aka cimma a Arusha ranar 28 ga watan Agustan shekara ta 2000, da kuma ta amfani da tsarin mulkin Burundi
Haka nan kwamitin sulhun ya sake nanata goyon bayansa na aiwatar da shirin sulhun karkashin jagorancin tsohon shugaban kasa B
Mkapa, da shiga tsakani da shugaba Yuweri Museveni yake yi
Wakilan kwamitin sulhun sun sake nanata matukar damuwarsu dangane da kara tabarbarewar yanayin rayuwa data shafi kusan mutane dubu dari da tamanin, da suka rasa muhallansu amma har yanzu suke cikin kasar, da mutane milyan uku da dubu dari shida wadanda suke da bukatar a tallafa musu, da kuma ‘yan kasar kusan dubu dari hudu dake zaman gudun hijira a kasashen dake makwaftaka
Kwamitin ya yabawa kasashe da suka karbi wadannan mutane, kuma suka ce kasashen su tabbatar da cewa, komawar mutanen zuwa Burundi ya kasance abu ne da suka nuna sha’awa wanda kuma ba zai shafi lafiya da rayuwar su ba











Dubi ra’ayoyi
Biyo bayan yarjejeniyar zaman lafiya da suka kulla wasu sojojin 'yan tawaye da suka hada da Birgediya Janar Chan Garang
Wani gungun sojojin tawaye na kasar Sudan ta Kudu zai hade da sojojin gwamnatin kasar, wannan ko ya biyo bayan yarjejeniyar samun zaman lafiya da aka kula a watan da ya gabata tsakanin bangarorin ‘yan tawaye da gwamnatin kasar
Birgediya Janar Chan Garang ya fada wa manema labarai a ranar Talata a Juba cewa shi da wasu sojoji fiye da 300 zasu hade da sojojin gwamnati
Haka kuma mai magana da yawun sojan kasar Birgediya Janar Lul Ruai Koang ya tabbatar da wannan labari
Yanzu haka dai ana sa ran jami’an gwamnati da bangaren ‘yan tawayen su sake sa hannu akan wata yarjejeniyar a matsayin ci gaba da kammala wannan yarjejeniyar wanda za a yi karshen wannan satin a Khartoum babban birnin kasar Sudan
Yarjejeniyar da aka cimmawa a cikin watan jiya wanda ya farfado da shirin samar da zaman lafiya na shekarar 2015 ya kawo raguwar yawan fadace-fadacen da ake samau a kasar ta Sudan ta Kudu
Sai dai har wayau akwai wasu batutuwan da sassan biyu basu cimma matsaya akan su ba, musali batun bakin iyakokin su da kuma rawar da mataimakan shugaban kasa guda 5 zasu taka a sabuwar gwamnatin hadin kan kasa da za’a kafa

Dubi ra’ayoyi
Kwararru na kokarin yin Fasahun da zasu taimaka wajen kiyaye lafiyar jarirai a yankunan Afrika
Kimanin jarirai miliyan biyu da dubu dari shida ke mutuwa a fadin duniya cikin wata guda da haihuwa, bisa ga cewar hukumar lafiya ta duniya
Galibin mace macen suna faruwa ne a kasashe masu tasowa inda ake fama da karancin cibiyoyin jinya
Cibiyar lafiya ta duniya dake birnin Housen tana kokarin shawo kan wannan matsalar ta hanyar wani shiri da ake kira NET360, wanda za a rika samar da muhimman kayayyakin aiki a asibitoci
An zabi fasahar sarrafa kayan aiki iri goma sha bakwai da ake gani zasu taimaka wajen rage dalilan mutuwar jarirai, kamar ciwon hakarkari
Kasashe kamar Malawi sun sami tallafin kayan aikin jinya a lokutan baya sai dai kwalliya bata biya kudin sabulu ba
Daga cikin fasahun zamani goma sha bakwai da za a yi amfani da su, akwai wadanda za a iya saya a kasuwa yanzu haka, akwai kuma wadanda suke a matakin gwaji a halin yanzu, burin shine nan gaba, za a yi amfani da wannan fasaha wajen samar da kayan aiki, faro daga Mawali, daga nan kuma a samar da su ga dukan kasashen dake bukata
Dubi ra’ayoyi
Yau kotun kundin tsarin mulkin kasar Zimbabwe zata fara sauraron karar da jam’iyyar hamayya ta shigar tana kalubalantar sakamakon zaben shugaban kasar da aka gudanar watan da ya gabata
Jam’iyyar MDC tana zargin hukumar zaben kasar da magudi a zaben da aka gudanar ranar talatin ga watan Yuli da nufin ba shugaba Emmerson Mnangagwa da jam’iyyarsu ta ZANU-PF galaba
Bisa ga sakamakon zaben da hukumar zaben ta fitar, Mnangagwa ya sami kashi hamsin da daya cikin dari na kuri’un, ya doke shugaban jam’iyar MDC Nelsom Chamisa, wanda ya sami kashi arba’in da hudu cikin dari
Jam’iyyar MDC ta ce hukumar tayi arangizon kuri’un da ta ce shugaba Mnangagwa ya samu, ta kuma yi zargin cewa, kuri’un da aka ce an samu a wadansu mazabu sun fi mutanen da aka yiwa rajistar kada kuri’a yawa
Chamisa ya shaidawa manema labarai ranar Litinin cewa, jama’iyarsa tana da shaida kwakkwara da ta nuna cewa an tafka magudi a zaben, ya kuma ce yana da kwarin guiwa kotu zata bada umarni a gudanar da sabon zabe
Dubi ra’ayoyi
Bisa zargin da kabilun sashen dake anfani da harshen Ingilishi ke yi na cewa sarakunansu na hada baki da gwamnati, yanzu sun soma bin sarakunan suna kashesu daya bayan daya
Wasu shugabannin kabilu da ke sashin Ingilishi a yankin kudu maso yammacin Kamaru, sun tsere daga fada bayan da wasu 'yan bindiga su ka fitar da sarkin Balondo daga cikin wani coci karfi da yaji su ka kashe shi
'Yan awaren yankin sun kama tare kuma da kashe wasu sarakunan yankin saboda wai suna zarginsu da laifin hada baki da gwamnati
Tawaye da tashe-tashen hankula sun barke a sashin Ingilishi na yankin Kudu maso yammaci da kuma kudu maso kudncin kasar ta Kamaru a karshen shekarar 2016, saboda tilasta amfani da harshen Faransanci da aka yi a makarantu da kotuna da sauran cibiyoyin gwamnati a lokacin
Kungiyoyin 'yan tawaye na gwagwarmayar neman 'yancin kan kasarsu da su ke son su kira ta Ambazonia
Sarki Itoh shi ne sarki na takwas da 'yan bindiga su ka hallaka a yankin na kudu maso yammacin kasar cikin watannin hudu da su ka gabata




Dubi ra’ayoyi
Daga yau a Mozambique dan jarida dake yiwa jaridar kasar aiki zai biya $3,500 idan kuma jaridar waje ce zai biya $8,300, kuma duk wanda zai kafa sabon gidan rediyo sai ya biya $35,000
Daga gobe Labara, 'yan jarida dake aiki a kasar Mozambique za su fara biyan abin da ka iya zama kudin rajista mafi yawa a duniya
Wannan kudin rajistar dai ya sha suka, ta yadda ma kungiyar rajin kare hakkin dan Adam ta Human Rights Watch ke kiran kudin da "abin da ya wuce hankali," sannan ita kuma kungiyar kare hakkin dan Adam ta Amnesty International ke cewa hakan zai sa 'yan jarida su kasa aikin bayar da labarai a Mozambique
Duk wani wakilin kafar labaran kasar waje da ke aiki a wannan kasa ta kudu maso gabashin Afirka, zai rika biyan dala $8,300 duk shekara, kuma duk wani sabon gidan rediyo na kasa zai biya $35,000 na rajistar kafa shi
'Yan kasar da ke wakiltar kafafen labaran ketara za su rika biyan dala $3,500 duk shekara a wannan kasar da adadin abin da ta ke samarwa bai wuce dala $1,200 a shekara daga kowani mutum guda ba






Dubi ra’ayoyi
Gwamnatin Angola za ta tono gawar Savimbi wanda ya yi gwagwarmayar kwatowa kasarsa 'yanci amma daga karshe aka kasheshi a shekarar 2002 aka kuma binneshi ba tare da girmamashi ba a wani kauye abun da yanzu ake son a yi masa
Gwamnatin kasar Angola ta ce kwanan nan za ta tono tare da yin bison mutunci ma gawar Jonas Savimbi, shahararren dan kasar wanda aka kashe a karshen dadadden yakin basasar kasar
Dan tawayen, wanda ya rikide ya zama jagoran 'yan adawa, an binne shi ne a wani kauye a 2002, ba tare da irin karamcin da 'yan kasar ta Angola da dama su ke ganin ya cancanta ba, ganin irin tsawon lokacin da ya kwashe ya na gwagwarmaya, da farko a matsayin gwagwarmayar bijirewa danniyar da Turawan mulkin mallaka na Fotugal suka yi, daga bisani kuma a matsayin fafatukar yin watsi da gwamnatin kasar mai bin tafarkin gurguzu
Hatta wadanda su ka fi sukar gwamnatin - kamar irinsu dan fafatukar kare hakkin dan adam kuma dan jarida Rafael Marques de Morais na cewa wannan matakin da Shugaba Joao Lourenco, wanda ya zama shugaban kasa bara, ya dauka, ya dace,
"Ban da ja kan wannan
" abin da Marques ya gaya ma Muryar Amurka kenan
Ya kara da cewa, "Ya na da matukar muhimmanci a yi hakan
"









Dubi ra’ayoyi
Jama’ar jamhuriyar Nijer sun nuna juyayi akan rasuwar tsohon sakataren majalisar dinkin duniya Kofi Anan wanda Allah ya yiwa cikawa a shekaranjiya asabar
Suna masu yiwa marigayin kyaukyawar shaida saboda gudunmuwar da ya baya a fannoni da dama
Sadaukar da kai akan batun zaman lafiya na daga cikin halayyar da a yau ke ja wa marigayi Kofi Anan kyakyawar shaida daga jama’a bisa la’akari da yadda ya dage haikan wajen jawon hankalin shuwagabanin duniya kan mahimmancin warware rikici ta hanyar sulhu a maimakon amfani da karfin soja
Alkassimu Abdurrahman wani mai sharhi akan al’amuran yau da kullum yace abubuwan da suka faru a yankunan Serbia, lokuta ne da majalisar dinkin duniya ta fuskanci barazana kuma duka lokutan da Kofi Anan ke jagoranci ne, shiyasa ake ganin yayi kokari
Haka shi ma Alh
Salissou Amadou wani dan rajin kare demokradiya ya bayyana shugabannincin Kofi Anan a matsayin wanda ya gudana cikin hikima da kwarewa ya kara da cewa yana daka cikin
Kofi Anan ya ziyarci jamhuriyar Nijer a shekarar 2005 a wani lokacin da kasar ke fama da karancin abinci inda ya yi amfani da matsayinsa na sakataren Majalisar Dinkin Duniya domin jan hankulan kasashen duniya su kai daukin cimaka wa jama’ar wannan kasa
Sauri cikakken rahoton Souley Moumouni Barma



Dubi ra’ayoyi
Gwamnatin Jamhuriyar Dimokradiyar Congo ta tabbatar da mutuwar mutane 43 tun daga lokacin da cutar ebola ta sake bulla a kasar
Gwamnatin jamhuriyar Congo tace bular anobar Ebola a gabashin kasar ta kashe mutane arba’in da tara tun farkon wannan wata, kuma kungiyar lafiya ta duniya tace ana fargaban samun karuwar wadanda suka kamu da cutar
Karuwar yawan wadanda cutar ta kashe sannun kan hankali da kuma tsoron da ake ji cewa kimamin mutane dubu biyu sun kusanci wadanda suka kamu da cutar, ya dada cakuda al’amurran kasar, wadda tuni take fama da tarzoma da kuma rashin sanin tabbas akan makomar harkokin siyasa a kasar
A ranar daya ga watan nan na Agusta aka bada sanarwar bullar anobar a lardin Kivu ta arewa, a barkewar cutar ta baya bayan har ta kashe mutane arba’in da tara daga cikin mutane casa’in da aka bada rahoton sun kamu da cutar




















Dubi ra’ayoyi
Game da cutar Ebola dai, ga dukkan alamu, bakon da aka raka ya dawo - musamman ma a wuraren da aka fai fama da cutar irinsu kasar Kongo (Congo), inda cutar ta saba barnar gaske
To amma wannan karon su ma hukumomi da jami'an jinya sun ja daga
Yayin da Janhuriyar Dimokaradiyyar Kongo ke fuskantar babbar annobar cutar Ebola a karo na biyu a wannan shekarar, masu kai daukin gaggawa sun yinkuro don dakile yaduwar cutar
A halin da ake ciki ma, masana na kan jaraba ingancin wani rigakafi a inda cutar ta bullo
Baya ga wannan hobbasar, kwararru a Janhuriyar ta Dimokaradiyyar Kongo na kan tattara bayanai, wadanda za su taimaka wajen gano hanya mafi inganci ta daukar mataki nan gaba akan bullar Ebola da sauran cututtuka masu yado
Aikin da su ke yi ya hada da bayyana dalla-dallar yadda cuta irin Ebola ke yado ta wajen bin diddigin inda cutar ta bulla, da shata inda wadanda su ka kamu su ke, da kuma samar da ma’aikatan jinya
Cikakken fahimtar yanayin wuraren da cuta mai yado irin Ebola kan bullo, sannu a hankali zai kai ga samun hanyoyi mafiya inganci na jinya
Dubi ra’ayoyi
Yabon gwani ya zama dole: bayan rasuwar tsohon Sakatare-Janar na Majalisar Dinkin Duniya, Kofi Annan, ya na ta shan yabo saboda abin koyi da dama da ya yi a duniya
Jinjina da ta’aziyya na ta kwararowa daga sassa dabam-daban na duniya, game da tsohon Sakatare Janar na Majalisar Dinkin Duniya Kofi Annan, wanda ya rasu jiya Asabar bayan wata ‘yar gajeruwar jinya, ya na mai shekaru 80 a duniya
Sakatare-Janar na Majalisar Dinkin Duniya na yanzu, Antonio Guterres, ya bayyana marigayi Annan da “abin koyi wajen ayyuka na gari” ya kara da cewa, “Kofi Annan ya kasance Majalisar Dinkin Duniyar kanta, ta fuskoki dabam-dabam
”
Shugaban kasar Ghana, Nana Akufo-Addo ya ba da sanarwar ware mako guda na makokin abin da ya kira, “Daya daga cikin ‘yan kasa mafi shahara” sannan ya yi nuni da cewa Annan ya kasance mutumin da ya yi matukar imanin cewa, mutanen Ghana na da kokarin shata ma kansu lawali mai fa’ida da kawo cigaba
Tsohon Shugaban Amurka Barack Obama ya ce Annan ya kasance kwararren jami’in diflomasiyya mai son agazawa wanda yayi aiki tukuru a Majalisar Dinkin Duniya

Ita ma Jakadiyar Amurka a Majalisar Dinkin Duniya, Nikki Haley, ta ce Annan ya sadaukar da ransa wajen kokarin mai da duniya wuri mai cike da salama, ya na mai kare mutunci kowani dan adam
Wadannan kalaman sun yi mawafaka da na Shugaban kungiyar Tarayyar Turai Jean Claude Juncker da sauran masu fadi a ji a duniya
Dubi ra’ayoyi
Tsohon babban maga takardar Majalisar Dinkin Duniya (MDD) Kofi Annan ya mutu da safiyar yau Asabar, kuma ya mutu yana da shekaru 80 a duniya
Iyalan Annan da gidauniyarsa ne suka sanar da labarin mutuwarsa a cikin wani sakon Twitter, inda suka ce ya mutu cikin kwanciyar hankali bayan wata 'yar rashin lafiya a yau Asabar
Sanarwar Twitter ta kwantanta Annan da cewa dattijon duniya ne wanda ya himmantu wajen kishin ci gaban kasashen duniya, kuma ya sadaukar da rayuwarsa wurin neman zaman lafiyar duniya
A lokacin aikinsa na jagorancin MDD, ya yi aiki tukuru wajen tabbatar da zaman lafiya, da aiwatar da shirye shiryen ci gaba da kare hakkokin bil adama da bin tsarin doka da oda
Ita ma Majalisar Dinkin Duniyar ta aike da wani sakon Twitter a yau, tana jimamin wannan rashin babban mutum, shugaba kuma mai hangen nesa, sakon na cewar kayi rayuwa mai kyau kuma abin koyi
Kofi Annan haifaffen Ghana, shine bakar fatar Afrika na farko da ya fara zama a matsayin babban maga takardan MDD daga 1997 zuwa 2006
Kuma shine babban sakataren majalisar na farko da rike mukamai dabam dabam a matsayin ma’aikacin majalisar
Dubi ra’ayoyi
Hukumomin Majalisar Dinkin Duniya masu kula da harkar abinci a duniya wadanda suka hada da WFP da FAO da IFAD sun amince zasu tallafawa jamhuriyar Nijar da Dala Biliyan 1
2 wanda kasar ke bukata domin gudanar da ayyukan raya karkara a tsawon shekaru uku masu zuwa
Gamsuwa da irin abubuwan da suka gani a yayin ziyarar da suka gudanar ranar Alhamis, a wasu kauyukan Maradi inda jama’a suka bada kai akan maganar yaki da talauci da yaki da karancin abinci da kuma yadda a fili ake gane kyakkyawar aniyar mahukuntan Nijar akan maganar inganta rayuwar mazaunan karkara, ya sa shuwagabanin FAO da IFAD wato FIDA da PAM ko WFP yin na’am da bukatar gwamnatin Nijar domin daukar dawainiyar ayyukan dake kunshe a wani tsarin ci gaba mai dorewa inji shugaban asusun IFAD Gilbert F
Houngbo a taron manema labaran da suka kira
Jami’an hukumomin MDD dake kula da sha’anin abinci a yayin wannan ziyara ta karkarar Nijar sun bayyana cewa sun ga abubuwa da dama da ke kara tabbatar masu da cewa mata na da rawar takawa wajen ciyar da wannan kasa gaba, bisa la’akari da yadda mata a karkara ke aikin farfado da kasar noma domin samarwa kansu dogaro da kai
a cewar MME Kane Aishatu Bula, ministar fasalin kasa
Rashin ruwa kusa da jama’a na daga cikin matsalolin dake haddasa damuwa a rayuwar mutane a karkara, lamarin dake haifar da cikas ga karatun ‘yan mata, wanda a karshe ke zama dalilin aurar da su suna karancin shekaru, hakan Kuma na tsundumasu cikin matsalolin haifuwa,wannan dalilin ne yasa hukumomin MDD suka kaddamar da wani shirin tanadin tankin ruwa, domin bukatar jama’a a wani kauye dake Maradi, a matsayin gwajin babban tsarin da aka yiwa suna tankunan ruwa miliyan daya domin jama’a a yankin sahel

Bada fifiko ga ayyukan noma da kiwo domin magance matsalar zaman kashe wando na daga cikin hanyoyin da ake ganin zasu taimaka a cirewa matasa tunanin zuwa cirani wasu kasashen
Haka yasa hukumomin Nijar suka bukaci hadin kan MDD a yayin da MDD ta kawo ziyarar
Dubi ra’ayoyi
Ambaliyan ruwa da ya auku a kauyen Tabelot dake cikin yankin Agadez ya yi sanadiyar mutuwar mutane uku inda har yanzu an ga gawarwaki biyu amma ba'a ga daya ba tare da motar da ta nutse
A jamhuriyar Niger wasu mutane 3 da suka hada da wata jami’ar kiwon lafiya da wani maras lafiya da dan rakiyarsa sun rasu a kauyen TABELOT dake yankin AGADEZ bayan da ruwa ya yi awon gaba da motar ambulance dinsu lokacin da suka yi kasadar ketara fadamar TELWA a wani lokacin da ruwa ke kwarara da karfin gaske
Kawo yanzu an gano gawar mutane biyu yayinda ake ci gaba da neman gawar jami’ar kiwon lafiyar da motar da ta rutsa da ita kamar yadda ministan kiwon lafiyar al’uma Dr
Iliyasu Idi Mainasara ya shaidawa Sashen Hausa
Dr Mainasara ya ce direban ne ya yi ganganci saboda ko da suka kawo bakin gadar ambaliyan ruwan ya soma
Maimakon ya tsaya sai ya shiga domin yana gnin motarsu na da karfi za ta wuce
Kafin ya ankara karfin ruwan ya fi na motar
A saurari rahoton Souley Barma


Dubi ra’ayoyi
A jamhuriyar Niger shuwagabanin kungiyoyin farar hula sun bayyana shirin gudanar da zanga zanga a ranar 9 ga watan Satumban dake tafe da nufin sake jaddadawa mahukuntan kasar rashin amincewa su da dokar harajin 2018
Saboda rashin adalci ga talakawa
Lura da yadda jama’a ke ci gaba da kokawa akan yanayin tsadar rayuwar da ake ciki a Nijer tun bayan kaddamar da dokar harajin 2018, ya sa wadanan kungiyoyin fararen hula a karksahin jagoracin Nouhou Arzika da Ali Idrissa da Moussa Tchangari, kiran daukacin ‘yan Niger su fito kan tituna a ranar 9 ga watan gobe a ci gaba da nuna adawa da wannan dokar haraji kamar yadda sanarwar da suka fitar ta fada
Watanni sama da 8 kenan da hukumomin suka fara zartar da sabuwar dokar harajin da ake takaddama a kanta saboda haka Alhaji Usumana Mahamdu wani na kusa a jam’iyar PNDS mai mulkin kasar, ke ganin masu fafutika sun makara
A cewarsa 'ya Niger yanzu sun gane cewa masu fafutikan ba domin talakawa suke yi ba, su na da wata manufar siyasa
Rufe ido akan dokar harajin 2018 tamkar sakarwa mahukuntar ragama ne su cusa wasu matakai na daban a daftarin dokar harajin shekara mai zuwa abin da ka iya kara jefa talakkawa cikin kuncin rayuwa inji Nouhou Arzika
Tun a karshen shekarar 2017 ne kungiyoyin fafutika suka kaddamar da gwagwarmaya domin tilastawa gwamnatin kasar ta canza ra’ayi akan wasu sabbin matakan da ke kunshe a dokar harajin 2018
Sai dai kawo yanzu haka ba ta cimma ruwa ba, hasalima jagororin wannan tafiya sun tsinci kansu a gidan yari saboda zargin tada zaune tsaye, kafin a karshen watan jiya kotun Yamai ta sakesu
A saurari rahoton Souley Barma

Dubi ra’ayoyi
Hukumomin kiwon lafiyar al’ummar a Janhuriyar Nijer sun bada sanarwar mutuwar mutane 26 daga cikin mutane kusan 1500 da suka kamu da cutar amai da gudawa a gundumar Madarunfa dake yankin Maradi
A yayin ganawarsa da wakilan kafafen kasa da kasa ne ministan kiwon lafiyar al’umma, Dr
Iliyasu Idi Mainasara ya yi bayani game da halin da ake ciki a kauyukan yankin Maradi masu makwaftaka da garin Jibia dake Najeriya, inda a farkon watan jiya aka samu barkewar annobar cutar amai da gudawa da ake kira Cholera da turanci wadda ta janyo asarar rayuka da dama
Binciken likitoci ya yi nuni da cewa amfani da ruwan gulbi a matsayin ruwan sha a wasu kauyukan Madarunfa ne ya janyo bullar cutar dake bazuwa tamkar wutar daji, a yayin da jama’ar Jibia suka tsinci kansu cikin matsalar ambaliyar ruwa cikin kwanakin baya, saboda haka mahukunta ke jan hankalin al’umma
Tuni dai hukumomin kiwon lafiyar al’ummar Nijer da na Najeriya suka yanke shawarar hada guiwa da nufin fadakar da jama’a akan riga kafin cutar cholera a garuruwan gundumar Madarunfa da na karamar hukumar mulki ta Jibia
Ministan kiwon lafiyar Janhuriyar Nijer Dr
Iliyasu Idi Mainasara ya tabbatarda cewa kawo yanzu, babu in da aka samu labarin bullar cutar cholera a sauran yankunan kasar in ban da wasu mutane 3 da aka gano a garin Maradi da ake jinya a asibiti
Saurari cikakken rahoton Souley Moumouni Barma


Dubi ra’ayoyi
A kokarin da ta keyi na yaki da cin hanci da rashawa a kasar gwamnatin Kenya ta soma tuhumar manyan jami'anta da ake ganin sun fi karfin dokar kasar
A cikin wannan satin ne gwamnatin kasar Kenya ta tuhumi wasu manyan jami’an ta biyu da suke jin sun fi karfin doka
Ana dai tuhumar wadannan jami’an ne da laifin cin hanci da rashawa na zunzurutun kudi har dala miliyan 3 na ginin hanyan jirgin kasar da wani kanfanin kasar China ke ginawa a kasar
Wannan tuhumar na manyan jami’an wata manuniya ce ga gwamnatin Uhuru Kenyata cewa ba wani jami’in gwamnati da ya fi karfin doka a yakin da gwamnatin ke yi da cin hanci da rashawa
Sai dai masu sharhi akan al’amurran yau da kullun suna cewa suna fata wannan tuhumar za ta kai ga gurfanar dasu har a kai ga yanke musu hukunci, wanda hakan zai zamo abin tarihi da gwamnatin ta Kenyata za ta bari ko kuma kila barazana ce irin ta ‘yan siyasa
Wakilin Muryar Amurka dake aiko da rahoto daga Kenya Real Ombour ya ce babban darektan kanfanin jirgin kasa na kasar Atanas Maina da shugaban hukumar kula da albarkatun kasa Mohammed Swazuri, su ake tuhuma da laifin aringizon dala miliyan biyu na biyan kudin diyya
Sai dai ko baya ga wadannan mutanen biyu haka kuma akwai sauran jami’an gwamnati da ‘yan kasuwa da yawa dake fuskantar tuhuma da saye da sayar da filin gwamnati


Dubi ra’ayoyi
Amurka ba za ta cire takunkumi da ta sakawa wasu manyan jami'an kasar Zimbabwe ba da suka hada da shugaban kasar na yanzu, har sai ta yi wasu sauye sauye a cewar Jakadan Amurka a kasar, Brian Nicholas
Jakadan Amurka a kasar Zimbabwe Brian Nicholas yace wajibi ne Zimbabwe ta dukufa wajen gudanar da sauye-sauye masu ma’ana muddin tana son Amurka ta cire wa manyan jami’an ta takunkumi
Jakadan dai yayi wannan furucin sailin da ya ziyarci shugaban kasar Emerson Mnangagwa a fadar gwamnatin kasar dake birnin Harare
Ziyarar ta tsawon sa’a guda tazo ne, sati guda bayan da shugaban Amurka Donald Trump yasa hannu a wata dokar gyara demokaradiyya da inganta tattalin arzikin kasar Zimbabwe wanda ake kira ZIDERA
Dokar dai ta sake sabunta takunkumin ne da Amurka tasa wa wasu mutanen kasar ta Zimbabwe dama wasu kanfanin ta, tun daga shekarar 2002
Shima shugaban na yanzu Emerson Mnangagwa na cikin wanda wannan takunkumin ya shafa

Dubi ra’ayoyi
Ya yin da al’umar musulmi ke shirin gudanar da shagulgulan babbar sallah, kasuwannin dabobi a birnin Yamai na jamhuriyar na fama da rashin ciniki
Da alamu matsalar tsaron da ake fuskanta a kasar Mali, ita ce ta hana mutane shigowa da dabbobinsu domin cin kasuwar sallah a jamhuriyar Nijar
Ya yin da ya rage saura mako guda ayi babbar sallah, wakilin Muryar Amurka, Sule Muminu Barma, ya ziyarci kasuwar dabbobi ta Turaku, ya fuskanci rashin hada-hadar kasuwanci irin wadda aka saba yi a baya
Halin ‘karancin abincin dabobi da aka yi fama da shi a bana, ya haifar da matsalar karancin dabobi a kasuwanni inji Abdullahi Yahahai, mai sana’ar sayar da dabbobi
Shiga da fice tsakanin Mali da Nijar sun ragu matuka, sanadiyar tashe-tashen hankulan da ake fuskanta a arewacin Mali, lamarin da ya haddasa tsoro a zukatan mutane musammanma ‘yan kasuwa dake harkokinsu a kasashen biyu
Matsin tattalin arzikin da kasar Nijar ke fama da shi a halin yanzu, ya jefa magidanta da dama cikin ‘kangin fatara lamarin da ya sa wasu daga cikinsu ke ganin samun abin yanka a bana sai yadda hali ya yi
Domin karin bayani saurari rahotan Sule Muminu Barma

Dubi ra’ayoyi
Barkewar cutar ebola a kwana kwanan nan ya yadu har ya shafi lardi na biyu inda kawo yanzu mutane 30 suka kamu yayinda tuni 14 suka rasa rayukansu
Matsalar barkewar cutar Ebola ta baya-bayan nan a kasar Congo ta shafi wani lardi na biyu, a cewar ma’aikatar kiwon lafiya ta kasar
Hakan na faruwa ne a daidai lokacin da jami’an kiwon lafiya suka dukufa wajen gwajin makarin wannan cuta
Jami’an na kiwon lafiya, na fatan yin amfani da magarin da ake kira mAb114, wanda ya samo asali daga wani da ya warke daga cutar ta Ebola a shekarar 1995, maganin da ake fatan zai yi tasiri a wannan karon na barkewar cutar
Tuni dai an samu mutane 30 da ke dauke da cutar yayin da 14 daga cikinsu suka mutu
Yanzu haka, kwararru na jiran a amince musu su fara amfani da wasu magunguna da dama a mataki na gwaji, a cewar ma’aikatar ta kiwon lafiya
A makon da ya gabata, aka fara allurar rigakafin cutar ta Ebola a Maninga da Beni, manyan garuruwan da ke da tazarar tafiyar kilomita 30 daga cibiyoyin da aka samar na kula da wadanda suka kamu da cutar
Yunkurin shawo kan wannan cuta ta Ebola, na fuskantar kalubalen kungiyoyi masu dauke da makamai a wannan yanki da ke kusa da kan iyakar Uganda, mai dauke da dumbin jama’a
Hukumar lafiya ta Duniya WHO ta yi kiran da a samar da hanyar da za a kai ga dukkanin jama’a da wannan cuta ta shafa















Dubi ra’ayoyi
Jam'iyar Adawa na ci gaba da cece kuce akan Yarjejeniyar gyara fadar shugaban jamhuriyar Nijar da wani kamfanin Indonesia zaiyi
A yayin ziyarar da wata tawagar jam’ian gwamnatin kasar Indonesia ta kai Jamhuriyar Nijar karkashin jagoranacin karamin mnistan harakokin wajen Indoneiya a makon jiya aka rattaba hannu a yarjejeniyar tsakanin darekatan fadar shugaban kasa Ouhoumoudou Mahamadou da shugaban kamfanin WIKA, na aikin yiwa fadar shugaban kasar kwaskwarima bisa ga cewar jaridar LE SAHEL mallakar gwamnatin nijer koda yake ba ta yi bayani akan kudaden da wadanan aiyuka ke bukata ba…
Kawo yanzu gwamnatin ta Nijer ba ta yi bayani ba dangane da adadin kudaden da wannan kwagila za ta lakume to amma ‘yan adawa na cewa miliyan 14000 na cfa ne za a kashe domin ayyukan kwaskwarimar fadar ta shugaban kasa, abinda Annabo Soumaila shugaban jam’iyar MDN Kokari ta kawanen FDR yace bai dafe ba a daidai lokacin da matsalolin suka addabi talakawa
Kakakin gwamnatin Nijer Abdourahman Zakari wanda Sashen Hausa ya tuntuba ta wayar tarho ya nemi a bashi lokaci ya sanarda jami’in dake gaban wannan aiki wato shugaban da’irar Yamai Moctar Mamoudou idan ya so daga bisani zai waiwayemu domin zantawa akan wannan batu dake ci gaba da shan suka a wajen ‘yan adawa
A ci gaba da neman hanyoyin jin ta bakin masu mulki mun tuntubi wani jami’in hulda da ‘yan jarida a fadar shugaban kasa Adamu Manzo shi ma ya bukaci mu ba shi lokaci domin samun izini daga magabatansa
Fadar shugaban kasar Nijer na daga cikin gine ginen da gwamnatocin da suka mulki wannan kasa a can baya suka gada daga gwamnatin Gen Seini Kountche bayan kifarda gwamnatin farar hula ta Diori Hamani a shekarar 1974 abinda ake ganin zai iya zama hujja ga gwamnatin Issouhou Mahamadou wajen aiwatar da kwaskwarimar da za ta bayarda huskar zamani ga wadanan gidaje da wasu ke kallon sun zama tsohon yayi
Saurari cikakken rahoton Souley Moumouni Barma

Dubi ra’ayoyi
Karar da 'yan adawa suka shigar kotu a Zimbabwe ya sa an jinkirtar da rantsar da shugaban kasar da aka ce shi ya lashe zaben da aka yi lamarin da yanzu ya haddasa rashin tabbas
Yanzu haka kasar Zimbabwe na cikin zaman kila wa kala domin ko an jinkirta rantsar da sabon shugaban kasar da aka zaba ranar talatin ga watan jiya
Hakan ko ya biyo bayan kalubalantar sakamakon zaben da aboki karawar zababben shugaban kasar yayi ne a kotu
Wannan dai shine zaben farko da kasar tayi cikin sama da shekaru da yawa ba tare da sunan tsohon shugaba Robert Mugabe ba a katin jefa kuri’a

Masu kula da al’amuran siyasa su kansu sun kasa tantance wannan hali da kasar ta tsinci kanta a halin yanzu
Wakiliyar Muryar Amurka daga kasar Africa ta kudu Anita Powel ta aiko da rahoton cewa sati biyu Kenan da kammala zaben wanda aka bayyana shugaban dake kan gado Emerson Mnangagwa wanda ya karbi ragamar mulki daga Robert Mugabe bayan yayi murabus amma har yanzu ba a rantsad dashi ba
Sai dai masu ido na kasashen duniya sun yaba da yadda zaben ya gudana domin ko sunce anyi shi cikin kwanciyar hankali da lumana
Sai dai kuma a waje daya sun bayyana shakkun su akan yadda yanayin runfunar jefa kuri’arsuka kasance dama yanayi a lokacin yakin neman zabe
A zamanin mulkin tsohon shugaban Mugabe dai duk lokacin da aka yi zabe ana iya hasashen sakamakon, domin ko ansha sukan sa da kwarewa wajen aringizon kuri’a da kuma yiwa masu jefa kuri’a barazana


Dubi ra’ayoyi
Gwamnatin jamhuriyar Niger ta sha alwashin soma baiwa manema labarai hadin kan da ya dace domin kaucewa fadawa tarkon mutanen dake wallafa labaran karya a shafukan sada zumunta da nufin cimma wasu bukatu
A taron manema labaran da ya kira wanda shine karon farko da ake ganawa tsakaninsa da ‘yan jarida tun bayan da shugaba ISUHU ya bashi mukamin kakakin gwamnati a watan Yunin da ya shige, ministan watsa labaru Abdulrahaman Zakariya ya ja hankula yan jarida akan bukatar su guji rungumar shafukan sada zumunta a matsayin wata kwakwarar majiya domin kaucewa fadawa tarkon masu kokarin kawo yamutsi a kasa
Rashin samun hadin kan hukumomi a yayin gudanar da bincike domin tantance sahihanci ko gaskiyar wani labari da kuma a wasu lokutan jinkirin da ake fuskanta kafin hukumomi su sanar da jama’a mahimman abubuwan da suka faru a kasa, na daga cikin abubuwan da suke daurewa jita jita gindi a jamhuriyar Niger inji ‘yan jaridar da suka halaci wannan ganawa
To amma sabon kakakin gwamnatin ya ce al’amura zasu sauya daga yanzu
Editan jaridar LA ROUE DE L HISTOIRE, Ibrahim Moussa wanda ya nuna gamsuwa da sabon tsarin da gwamnatin ke shirin bullo da shi domin karfafawa ‘yan jarida gwuiwa wajen neman sahihan labarai ya ce zasu zuba ido domin su ga kamun ludayin ofishin minista ZAKARIA
Yawaitar korafe korafen ‘yan jaridar cikin gida akan rashin samun hadin kan hukumomi a yayin neman bayanai da kuma yadda ake samun sanarwar da suka sabawa juna tsakanin jami’an gwamnati a can baya, ya sa shugaban kasar Niger ware ofishi na musamman domin minista ya zama da shi kadai ne ke da hurumin bayarda labaran da suka shafi harakokin gwamnati a hukumance
A saurari rahoton Souley Mumini Barma



Dubi ra’ayoyi
An tsare sojoji 7 ne da ake zargi da kashe mata da yara yayinda suke fafatawa da kungiyar Boko Haram a shekarar 2016, lamarin da ya Amnesty International ta yabawa gwamnatin Kamaru
Mahukuntar kasar Camaroon sunce yanzu haka suna tsare da sojojin su 7 da ake tuhumar sun kashe mata da yara a shekarar 2016 lokacin da suke yaki da kungiyar Boko Haram
Kungiyar kare hakin bil adama ta Amnesty International tace wannan matakin da gwamnati ta dauka yana kan hanya, tace sai dai akwai bukatar a kara zurfafa bincike akan wadannan kashe-kashen da sojojin kasar keyi
Wakilin muryar Amurka daga Cameroon Moki Edwin Kindezeka ya aiko da rahoto daga Yaounde cewa kungiyar ta kare hakkin bil adama ta yaba da wannan matakin da gwamnatin ta Cameroon ta dauka na kame sojojin da ake tuhuma da kashe fararen hula lokacin da suke yaki da kungiyar boko haram
Mai Magana da yawun gwamnatin kasar ta Cameroon Isah Tchiroma yace sojojin nan 7 an kama su ne a cikin satin data gabata, a saboda kashe mata biyu da yara biyu da suke zargi da laifin goyon bayan kungiyar boko haram

Dubi ra’ayoyi
An yi zaben shugaban kasa a kasar Mali jiya lahadi a cikin tsaro mai tsanani don gudun barkewar rikici inda ake takaddamar baiwa Ibrahim Boubacar Keita mai ci yanzu Karin wa’adin shekarun biyar ko kuma a canza shi da dan adawa Soumalia Cisse
Ana ci gaba da kirga kuri’u a mazabu 23,000 na fadin kasar bayan da aka rufe runfunan zabe da karfe 6 na yamma
Keita dan shekara 73 ya samu kashi araba'in da biyu cikin dari na kuri’un da aka jefa a cikin masu nema 24 a zayen farko na zaben, idan aka hada da kashi goma sha takwas cikin dari da Cisse dan shekara ya samu, wanda kuma ya fadi zaben shekara 2013 da Keita ya lashe
An dauki kwanaki biyar kafin sakamakon zagayen farko na zaben ya fita
sai dai ana kyautata zaton samun sakamakon zagaye na biyu na zabe da wuri, kasancewa 'yan takara duka kwara biyu ne kadai yanzu
Gwamnati ta kara habbaka tsaro a zaben ranar lahadin inda ta aika da Karin sojoji 6,000 a Karin 30,000 dake da akwai a kasa
Dubi ra’ayoyi
Jam’iyar CDS Rahama ta bada sanarwar korar wasu makarrabanta wadanda tace suna yin zagon kasa da nufin haddasa rarrabuwar kawuna tsakanin ‘yayanta sai dai wadanda matakin ya shafa sun ce ba za ta sabu ba
Taron shuwagabanin rassa da na uwar jam’iya da ya gudana a karshen mako a Yamai ne ya yanke shawarar korar jiga jigan CDS RAHAMA cikinsu har da tsohon shugabanta Abdou Labo saboda zarginsu da kokarin haddasa rudani a tsakanin ‘yayan jam’iyar tun bayan da kotu ta bayyanashi a matsayin wanda doka ta haramtawa jagorancin harkokin jama’a
Haka kuma shuwagabanin CDS Rahama sun bada sanarwar mayarda Moutari Kadri akan mukaminsa na mataimakin shugaban reshen Zinder yayinda suka damka ragamar shugabancin jam’iya a hannun Me Madougou Boubakar
Da yake maida martani Dr Ibrahim Halilou wanda a kawanakin baya bangaren Abdou Labo ya nada a matsayin shugaban CDS Rahama na wucin gadi ya yi watsi da wannan mataki na korarsu daga jam’iya
Jam’iyar wace a karkashinta Mahaman Usman ya shugabanci kasar Nijar a zamanin jamhuriya ta uku, ta yi fama da rikicin shugabanci inda aka shafe shekaru kusan hudu ana tafka shara’a tsakanin bangaren Abdou Labo da na Mahamman Usman kafin a karshe a bayyana Labo a matsayin wanda yafi cancantar ya jagoranci jam’iyar
Saurari cikakken rahoton Souley Moumouni Barma

Dubi ra’ayoyi
Jiya Lahadi aka gudanar da zaben shugaban kasar Mali tsakanin shugaban na yanzu da Saumalia Cisse
Jiya Lahadi ‘yan kasar Mali suka yi zaben fidda gwani na shugaban kasa
An gudanar da zaben ne cikin tsauraran matakan tsaro domin dakile duk wata tarzoma
Yan kasar na Mali sun yi zaben ne tsakanin ko su sake maida shugaba Ibrahin Boubacar Keita akan wani wa’adin shekaru biyar ko kuma su maye gurbinsa da Saumalia Cisse
Ana ci gaba da kidaya kuri’u a wasu rumfunan zabe dubu ashirin da uku bayan da aka kamalla zabe da misalin karfe bakwai na maraice
A zagaye na farko na zaben da aka yi shugaba Keita dan shekara saba’in da uku ya samu kashi arba’in da biyu daga cikin dari na kuri’un da aka kada, tsakanin yan takara ashirin da hudu, idan aka kwatanta da kashi goma sha takwas daga cikin dari na kuri’un da Cisse dan shekara tamanin da takwas ya samu, wanda shugaba Keita ya doke a zabe da aka yi a shekara ta dubu biyu da goma sha uku
Zagaye na farko na zaben ya fuskanci hare haren da aka dora laifinsu aka ‘yan jihadi ciki harda wadanda aka danganta da kungiyar Al Qaida da kuma ISIS, da kuma tarzomar kabilancin data tilasta aka rufe daruruwan runfunan zabe
Gwamnatin kasar ta dauki tsauraran matakan tsaro a zaben na fidda gwani da aka yi jiya Lahadi ta tura sojoji dubu shidda hade da dubu talatin wadanda tuni suke bakin aiki
To amma kuma duk da matakan tsaron da aka dauka an kashe wani jami’in zabe a yankin Timbuktu dake arewacin kasar aka kuma kona wani rumfan zabe kamar yadda wata kungiyar nazarin zaben mai suna Citizen Observation Pool of Mali, wadda take da masu lura fiye da dubu biyu ta baiyana
Haka kuma kungiyar ta bada rahoton aukuwar wasu al’amurra a jiya Lahdi
Kungiyar ta kuma ce, a arewa da tsakiyar kasar Mali fiye da rumfunan zabe hamsin ne suka rufe kafin tsakar rana a saboda barazanar masu ra’ayin rikau




















Dubi ra’ayoyi
An kawo karshen shari’ar da aka dade ana yi tsakanin kasar Nijar da kamfanin Birtaniya dake yin Fasfo na Africard
A ci gaba da neman hanyoyin kawo karshen shara’ar da bangarorin suka shafe shekaru suna tafkawa a gaban kotunan Amurka da Faransa da Faransa sakamakon rashin fahimtar da ta biyo bayan matakin soke wata kwangilar buga fasfo da kamfanin na kasar Birtaniya ke zargin gwamnatin Nijar ta dauka ba akan ka’ida ba
A farkon watan satumban dake tafe ne ya kamata kotun daukaka kara ta birnin Paris ta bayyana hukuncin da za ta yanke a shara’ar da aka shafe shekaru kusan biyar ana tafkawa game da matakin soke kwangilar da kamfanin Africad da kasar Nijar tayi
Sai dai kuma kotun ta bukaci wadanan bangarori su yi sulhu da juna
Sakamakon sulhun da aka samu kotun ta bukaci kasar Nijar ta biya miliyan 5000 na CFA domin ragewa Africard asara a maimakon miliyan 24,000 da ya nuna bukatarsu a can baya
Sannan kamfanin ya amince ya saki kadarorin gwamnatin Nijar da ya kama a ketare da suka hada da gidaje da kudaden ajiya a Banki inji tawagar lauyoyin gwamnati
Sakamakon wannan takaddama hukumomin Nijar a shekarar 2017 sun kori wasu manyan jami’anta daga aiki cikinsu har da sakataren gwamnati Ganduou Zakara, saboda zarginsu da sakaci akan aiki sai dai wasu ‘yan kasar na ganin da alama har yanzu jami’an kasar ba su koyi darasi ba
Gwamnatin rikon kwarya ta Gen Salou Djibo ce ta rattaba hannu akan yarjejeniyar bayar da kwangilar buga Fasfo ga kamfanin Africard a shekarar 2011, to amma gwamnatin Issouhou Mahamadou ta soke wannan aiki saboda a cewarta akwai wasu matsalolin da talakkawa ke bukatar hukumomi su magance cikin hamzari a wancan laokacin, a maimakon batun buga Fasfo matakin da kamfanin na kasar Birtaniya yace ba zai lamunta da shi ba
Domin karin bayani saurari rahotan Sule Muminu Barma

Dubi ra’ayoyi
Yau ake harmar gudanar da zagaye na biyu na zaben Shugaban kasar Mali tsakanin Shugaba Ibrahim Bubakar Kaita da tsohon Ministan Kudin kasar Soumaila Cisse
To sai dai ganin yadda aka kai hare-haren ta'addanci a lokacin zaben baya, masu zabe ba tsaron kar hakan ya sake faruwa
‘Yan Mali za su kada kuri’ar zagaye na biyu na zaben shugaban kasa a yau dinnan Lahadi, yayin da su ke fargabar yiwuwar sake fuskantar harin ta’addanci, kamar yadda su ka firgita a zagayen farko na zaben makonni biyu da su ka gabata, lokacin da hare-haren ta’addanci su ka kawo cikas a runfunan zabe da dama a kasar
Ba kawai tunanin yiwuwar hare-haren ta’addancin da ka iya shafar zaben ke damun ‘yan Mali ba, amma har ma da yadda zaben zai yi tasiri kan yakin da ake yi da kungiyoyin mayaka, wadanda ke da alaka da al-Ka’ida da ISIS
Ministan Tsaron Mali, Tiena Coulibaly, ya gaya ma Muryar Amurka cewa tuni gwamnati ta dau matakin tabbatar da tsaro a fadin kasar a yayin da ake gudanar da zaben, kuma gwamnati ta himmantu ga yaki da kungiyoyin mayakan
Dubi ra’ayoyi
Hukumomi a kasar Kenya sun fara korar dubban mutane da suka ce sun mamayen gandun dajin Maasi Mau, inda tafkoki dake baiwa kogi dama da ruwa a yakin Afrika ta Gabas suke farowa
Su 'yan kama wuri zaunar daga unguwar Kalejinin, sun ce wasu attajirai masu sayar da filaye sun damfaresu da takardun filaye na jabu
A cewar wakilin Muryar Amurka a yankin Narok, John Ndiso, yace babu wanda hukumomi suka gurfanar da shi gaban doka a kan wannan zargin damfara, haka zalika babu wata diya da aka biya wadanda ake korar
Samuel Towett mazaunin gandun dajin Maasi Mau ne tsawon shekaru 30
Yace da yan sanda suka je wurin a farkon watan Yuli, sun lalata masa shagonsa na sayar da flawa wanda shi da matansa biyu da 'ya'yansa 14 suka dogara a kai domin samun abin masarufi
Yace 'yan sanda sun isa wurin ne a cikin mota suka fara tarwatsa mutane, yace idan suka ganka to fa, ka shiga matsala domin zaka sha duka
Sai dai 'yan sanda sun musunta yin amfani da karfin tuwo yayin da suka fara korar mutane da yawansu ya kai dubu 12 daga gandun dajin Maasi Mau
Wannan dai ba shine karon farko da ake korar mutane daga wurin ba
Dubi ra’ayoyi
Shugaban Amurka Donald Trump ya aike da wani sakon Twitter da yammacin jiya Juma’a yana yabawa Mexico kana ya yiwa Canada barazana
Sakon Twitter Trump yana cikin kokarin da shugaban ke yin a sake tattaunawa a kan shirin cinikayya na kasashen nahiyar Arewacin Amurka ko kuma NAFTA
Kalaman na shi ga Mexico na da sassauci, wani lamari da ba a saba ji daga bakin Trump a kan yan kasar Mexico da ma Mexico dan kanta
A laokcin yakin neman zabensa, Trump ya lashi takobin sai ya tilastawa Mexico ta biya kudin gina Katanga tsakanin kasashen biyu, lamarin da ya gaza cimma tun hawarsa mulki
Ya kuma kwatanta yan Mexico da masu fyade a lokacin kempensa
Trump yace harkoki tare da Mexico na yin inganci
Yace a rika kula da ma’aikatan kamfanin kera motoci da manoma ko kuma ba za a ci gaba da hulda ba
Shugaban na Amurka ya yi kalamai masu dadi ga sabon shugaban Mexico mai jiran gado Andres Manuel Lopez Obrador, wanda zai fara aiki a matsayin shugaban kasar a cikin watan Disemba
Yace sabon shugaban na Mexico cikakken dattijo ne
Sai dai kalaman na Trump sun canza a kan kasar Canada, yana mai cewar Canada ta saurara
Yace haraji da shingaye cinikayya da ta take sanya sun yi tsanani
Dubi ra’ayoyi
A karon farko shugaban kasar Ghana ya yiwa ministocinsa garambawul, inda ya sauyawa ministocinsa 15 wuraren aiki ba tare da ya kori kowa ba
Shugaban kasar Ghana Nana Akufo-Addo, yana da ministoci 110 wanda hakan ya mayar da gwamnatinsa mafi yawan ministoci a tarihin Ghana
Sai dai duk da yake shugaban ya yiwa mukarraban na sa garambawul, amma ‘yan adawa na ganin hakan ba zai kawo ci gaba ba a kasar kasancewar yawansu babu abin da zai harfar sai ‘kara barnata kudin gwamnati
Yanzu haka dai baki daya ministocin da aka sauyawa wuraren aiki zasu fuskanci tantancewa daga Majalisar Dokokin Ghana, kafin a tabbatar musu da mukamansu
Cikin manyan sauye-sauyen da aka yi akwai John Peter Amewu, dake zama tsohon ministan filaye da alabarkatun kasa, wanda yanzu haka aka mayar da shi ministan makamashi
Shi dai Mista Amewu, yayi kaurin suna a yaki da masu hakar zinari ta barauniyar hanya a kasar Ghana
Sai kuma ministan yada labarai, Dakta Mustapha Abdulhamid, da yanzu haka aka mayar da shi ministan raya birane da zango
Shi kuma tsohon ministan Zango Boniface Abubakar Saddique, ya zamanto ministan ‘kasa a ofishin mataimakin shugaban ‘kasa
Haka zalika ita kuma ministar kare mata da yara, yanzu haka ta zama sabuwar jakadiyar Ghana a kasar Italiya
Sai dai ‘yan adawa na ganin shugaban Ghana Nana Akufo-Addo, baya ji ko kula da kukan ‘yan ‘kasarsa dake cewa a duba a gyara yawan ministocin da ake da su
Domin karin bayani saurari rahotan Ridwan Abbas

Dubi ra’ayoyi
Gwamnatin Nijar da kanta a ta bakin Ministan ayyukan jinkai Lawan Magaji, ta tabbatar da cewa dubban gidaje da dimbin dukiyoyi ne suka salwanta a ‘yan makonnin nan a sakamakon ambaliyar ruwan da ta afkawa jihohi 8 na wannan kasa saboda haka ta fara yunkurin tallafawa wadanda abin ya shafa
Sai dai fa sakataren kungiyar FPN Son Allah Dambaji na cewa ba girin girin ba ta yi mai
“ Duk abin da aka fitar da sunan wadannan bayin Allah, to ya zamanto cewa ya kai ga hannunsu
” A cewarsa, sau da yawa akan fitar da zunzurutun kudi don taimakon jama’a amma idan an bincika sai a gane cewa bai kai garesu ba
Lura da yadda galibin tallafin kungiyoyi ke tsayawa a manyan birane idan irin wannan lokaci na bukatar agaji ya zo, ya sa masu kare hakkin jama’a kiraye-kiraye don ganin ba a manta da jama’ar karkara ba a wannan karon
Jamhuriyar Nijar na daga cikin kasashen da masana suka bayyana a sahun wadanda za su fuskanci ruwan sama kamar da bakin kwarya a yayin daminar bana, abinda ke nufin bukatar a kwana da shiri don takaita barnar da wannan bala’i ka iya haddasawa
To amma abubuwan da suka faru da talakawa a ‘yan kwanakin nan na nunin cewa gwamnati ta yi kwance da kaya, in ji Abdou Alhaji Idi
Yanzu haka jama’ar Nijar na cikin fargaba bayan da ma’aikatar hasashen yanayi ta kasa ta sanar cewa za a fuskanci saukar ruwan sama ba kakkautawa a illahirin yankunan wannan kasa daga ranar 9 zuwa 11 ga watan nan na Agusta saboda haka za ta yiwu a fuskanci ambaliya in dai ba wani gyara na Allah ba

Dubi ra’ayoyi
Hukumomin Zimbabwe sun tuhumi Tendai Biti madugun 'yan adawa da laifin tunzura jama'a wajen ta da husuma bayan zaben kasar lamarin da ya sa ya gudu zuwa kasar Zambia neman mafakar siyasa amma kasar ta kamashi kana ta tasa keyarsa zuwa kasarsa
An tuhumi shugaban ‘yan adawan kasar Zimbabwe, Tendai Biti, da laifin tunzura jama’a wajen ta da husuma da kuma ayyana sakamakon zaben shugaban kasar mai cike rudani ba bisa ka’ida ba, wanda aka yi a makon da ya gabata
Yayin da ya isa kotu a Harare, babban birnin kasar ta Zimbabwe, Biti wanda tsohon ministan kudi ne ya ce, “za su ci gaba da fafutuka
”
An maido da Biti gida daga kasar Zambia mai makwabtaka da Zimbabwen, inda ya je neman mafaka, bayan da hukumomin Zambian suka ki amincewa da bukatarsa ta zama a kasar
A wani labari na daban kuma, wata sabuwar jam’iyyar adawa a Afrika ta Kudu, ta nemi gwamnatin kasar ta kori dukkan bakin da ke zaune kasar, tana mai ikrarin cewa, sune suke aikata laifuka tare da haifar da matsalar rashin aikin yi
Duk da cewa jam’iyyar, wacce ake kira African Basic Movement, ba ta da tagomashin da za ta samu gagarumar nasara a zaben gama-gari da ke tafe a shekara mai zuwa, bullar jam’iyyar, a cewar masu fashin baki, alama ce da ke nuna cewa guguwar masu son madafun ikon siyasa su koma hannu jama’ar da ake mulka, ta isa kasar ta Afirka ta Kudu

Dubi ra’ayoyi
Lauyoyin dan adawar siyasar kasar Zimbabwe Tendai Biti sun ce an maida shi kasar shi ta haihuwa bayan da jami’ai a kasar Zambia mai makwaftaka da su suka ki amince wa da bashi izinin zama a kasar
Gilbert Phri yace an mika Biti ga hukumar ‘yan sandan Zimbabwe bayan yin watsi da izinin da kotu ta bayar na dakatar da mayar da shi kasar tashi
Bangaren ‘yan gudun hijiran Majalisar Dinkin Duniya ya fitar da bayanin cewa, sun damu kwarai da rahoton da suka samu kan kin amincewar Zambia ta baiwa Biti mafaka, da kuma hukuncin da suka yanke na maida shi kasar shi, inda suka bayyana matakin a matsayin karya dokar kasa da kasa
Biti na daya daga cikin membobi 9 na jam’iyyar Movement for Democratic Change da hukumar ‘yan sandan Zimbabwe ke nema bisa laifin haddasa tarzoma a zaben shugaban kasa da aka gudanar makon da ya gabata, wanda jam’iyyar hamayyar ke ganin anyi magudi domin Shugaba Emmeson Mnangagwa ya samu nasara

Dubi ra’ayoyi
A ranan sha daya ga watan Yuli, Ghana ta gabatar da umurnin dake hana yan kasashen waje gudanar da harakar kasuwancin kayayyakin da dokar kasar ta tanada wa yan asalin kasar kawai
Ministar harkokin wajen Ghana Miss Shirley Ayorkor Botchway ta bayana cewar dokar haramtawa baki harakar kasuwancin kayayyakin ba ta shafi yan asalin kasashen kungiyar ECOWAS ba, saboda haka bai shafi ‘yan Nigeria ba
Ministar ta fadi haka ne yayin wata ziyarar ban girma da ta kaiwa takwaran aikinta na Nigeria Mr Geoffrey Onyeama a Abuja
Wannan maganar cewar baki sun kwace harkokin kasuwancin a Ghana, magana ce da ta samo asali tun lokacin gwamnatin John Dramani Mahama
Gwamnatinsa ce ta haramtawa ‘yan asalin China da Lebanon da Indiya shiga harkokin kasuwanci irin na y au da kullum a kasuwani
Amma rashin fahimtar ta yanzu ta taso ne a birnin Kumasi cikin jihar Ashanti tsakanin masu sayar da karafan mota, inda su yan asalin Kumasi ke nuna rashin yadda game da yadda ‘yan Nigeria ke ciniki
Mr Ononso dan Nigeria dake sayar da kayan karafa ya musanta zargin cewa su ‘yan Nigeria na batawa ‘yan Ghanan kasuwanci
Su ‘yan Ghana sun zargi ‘yan Nigeria da sayar musu kaya da tsada
Misali, wai abun dubu dari takwas sai su sayar musu akan miliyan daya
Dalili ke nan da ‘yan Ghana ke cewa ‘yan Nigeria na bata masu harkokin kasuwanci duk da cewa dokarsu ta hana wani bako mallakar shago a kowace kasuwar kasar
Amma ‘yan Nigeria na cewa idan sun ba ‘yan Ghana kaya su sayar ba sa biyansu bayan sun sayar da kayan dalili ke nan su ma su kan sayar da kansu ko su bayar da tsada
A saurari rahoton Ridwan Muktar Abbas


Dubi ra’ayoyi
Hukumomin jamhuriyar Niger sun baiyana irin barnar da ambaliyar ruwa ta haddasa daga lokacin da aka fara samun ruwan sama zuwa ranar 6 ga watan Agusta
Gidaje 3131 ne suka rushe a yankunan da ambaliyan ruwa ya afkawa daga farkon daminar bana zuwa farkon watan da muke ciki na Agusta
Ruwan ya lalata gonakin da fadinsu ya kai kadada 3902
Ministan ayyukan jin kai Alhajin Lawan Magaji yace abbobi 26344 ne kuma suka hallaka a sanadiyar wannan al’amari da ya lalata rijiyoyi 33 da wasu dakunan karatu 11 da suka rushe
Ya zuwa ranar 6 ga watan nan na Agusta Jihar Maradi ce ke kan gaban jihohin da wannan bala’ai ya afkawa inda aka kiyasta cewa mutane 19,549 suka rasa muhallansu
Sai jihar Diffa inda matsalar ambaliya ta rutsa da mutane 9064 yayinda mutane 6798 ke cikin irin wannan hali a jihar Zinder
Amma ministan ya ce gwamnatin ta tsara shirin tallafawa dukkan wadanda suka rasa mahallansu
Domin kaucewa barkewar cututtuka dake da nasaba da matsalar ambaliyan ruwa gwamnatin ta Niger tace ta tanadi isassun magunguna da gidajen sauro
A saurari rahoton Souley Mamman Barma



Dubi ra’ayoyi
Tendai Biti daya daga cikin 'yan adawan Zimbabwe na hannun 'yan sanda a Zambia saboda mahukuntar kasar sun hana shi mafakar siya da ya nema

An hana wa daya daga cikin yan adawan siyasar kasar Zimbabwe Tendai Biti mafakar siyar a kasar Zambia, jim kadan bayan da mahukuntar kasar ta Zimbabwe suka tsare shi lokacin da yayi kokarin tsallaka bakin iyaka
Rahotanni farko sunce an kama shi
Babban Darektan kungiyar nan ta kare hakkin bil Adama da ake kira Human Right Watch Dewa Mavhinga mai kula da kudancin Africa shine ya rubuta a shafin sa na twitter jiya laraba cewa ana sa ran kasar ta Zambia ta mayar da Biti shida wasu mutane 5 zuwa kasar ta Zimbabwe
A cikin abinda ya rubutan har ya Ambato Biti yana cewa ga bisa dukkan alamu sun yanke shawarar mika mu ga gwamnati, mu dai muna hannun ALLAH
Amma gidan radiyon BBC ko ya Ambato ministan harkokin wajen Zimbabwe Joe Malanji na cewa dalilan Biti na neman mafaka ba dalilai masu kwari ba, yace an ana kare Biti har sai ya dawo Zimbabwe



Dubi ra’ayoyi
An kama wani dan adawan Zimbabwe Tendai Biti a kan iyakar kasar da Zambia
Lauyan Biti, Ngobizitha Mlilo yace an kama Biti ne yayin da yake kokarin tsallaka iyaka zuwa Zambia domin neman mafakar siyasa
Biti yana cikin mambobin jami’iyar adawa ta Movement for Democratic Change alliance (MDC) da 'yan sandan Zimbabwe ke farautarsu saboda iza tashin hankalin da ya biyo bayan zaben shugaban kasa da aka yi a makon da ya gabata, wanda MDC alliance take zargin an tabka magudi a ciki, da ya baiwa shugaba Emmerson Mnangagwa daman lashe zaben
Biti ya yi taron manema labarai wuni guda kafin ayyana shugaba Mnangagwa wanda ya lashe zabe, yana mai cewar dan takarar MDC Nelson Chamisa ne ya lashe zaben na ranar 30 ga watan Yuli
Washe gari, da magoya bayan Chamisa suka gudanar da zanga zangar kalubalantar sakamakon zaben, 'yan sanda kuma mai da martani mai gautsi, inda suka yi amfani da barkonon tsuhuwa da harsashai a kan masu zanga zangar, kana suka kashe mutane shida
Dubi ra’ayoyi
Shugaban kasar Ghana Akufo Addo ya yi waje da ministan makamashin kasar Boakye Agyarko kodayake bai bayyana dalilin yin hakan ba amma wasu masana na ganin korar ministan na da nasaba da irin rufa rufar da aka yi a ma'aikatar
Shugaban kasar Ghana ya sallami ministan makamashin kasar, Boakye Agyarko daga mukaminsa
Duk da cewa bai bayyana dalilin ko dalilan da suka sa ya sallameshi daga aiki ba masu kula da harkokin kasar, suna zargin cewa ministan na da hannu dumu-dumu cikin wata muna-munar da aka yi a harkar man fetur din kasar

Sakataren ma'aikatan man fetur na kasar ya yabawa shugaban kasar inda ya ce hakika shugaba Akufo Addo ya yi adalci da korar ministan
Ya ce tun daga watan Fabrairu suke kira a tsige ministan saboda yin rufa-rufa da sanya hannu a wata yarjejeniyar hakan man fetur da ya cutar da kasar
A cewar masu ruwa da tsaki a harkar kasar yanzu kam sun tashi ba za su bari a yi masu dodorido ba musamman a harkar man fetur a kasar
A saurari rahoton Ridwan Abbas da karin bayani

Dubi ra’ayoyi
Ofishin jakadancin Amurka a Jamhuriyar Niger ya shirya wata kwarya-kwarayar buki domin karrama wata matashiya ba’amurkiyar da ta bada kyakyawan misali a tsawon watanni 10 da ta shafe tana koyarda turancin ingishi a wasu makarantun birnin Yamai da da wasu kauyuka
Reilly Knop, wata malamar da gwamantin Amurka ta aika Jamuhuriyar Niger domin yiwa kasarta hidima, ta shafe watanni 10 tana karantarda turancin ingilishi a makarantun ESCAE da IFTIC da koyas da matasa ilimin sana'o'i a kauyuka
Reilly ta bayyana yadda take jin alamun za ta yi kewar dalibanta da ma sauran abokan aikinta, saboda a cewarta tayi zaman mutunci da su a tsawon lokaci da ta yi ta na aiki dasu

Lura da yadda wannan matashiya ta gwada kwarewa akan aiki da kuma yadda ta zauna lafiya da jama’ar dake tare da ita, ya sa ofishin jakdancin Amurka a Yamai, shirya wata kwarya-kwaryar buki, domin bata damar yiwa abokan zamanta bankwana a hukumance inji Alhaji Idi Barau jami’in hulda da manema labarai na ofishin jakadancin Amurka a Niger
A cewar Abba Kyari, wani malami dake koyarwa a makarantar IFTIC sun koyi abubuwa da dama daga Reilly Knop, a tsawon watanni 10 na aikin hidimar da ta yiwa Niger da sunan gwamnatin Amurka
Shekaru sama da 30 kenan da cibiyar raya al’adun Amurka ke karantar da turancin ingilishi a Niger, abinda ya baiwa dubban jama’a, galibinsu matasa, damar lakantar karatu da rubutun wannan harshe da a yau suke amfana da shi a harkokinsu na yau da kullum
Saboda haka jakadan Amurka a Niger Ambassador Eric P
Whitaker, ya kara jaddada ci gaban wannan shiri na horasda jama’a
A saurari rahoton Souley Barma domin karin bayani


Dubi ra’ayoyi
Cikin fursunoni 800 da aka yiwa afuwa har da matar tsohon shugaban Ivory Coast Simone Gbagbo
Uwar gidan tsohon shugaban Ivory Coast Simone Gbagbo na daya daga cikin firsinoni 800 da shugaba Alassane Ouattara ya yiwa afuwa jiya litinin, firsunonin dai an garkame su ne akan laifuffukan da suka danganci mummunan yakin basasar da aka yi a kasar a shekarar 2011
An yankewa Simone Gbagbo hukuncin zuwa gidan yari na tsawon shekaru 20 a shekarar 2015 bayan da aka tabbatar da cewa ta taka rawa a tashin hankalin da ya jefa yanayin tsaron kasar cikin halin kaka-na-kayi
A shekarar da ta gabata kuma an gurfanar da ita gaban kotu amma aka wanke ta daga zarge-zargen keta hakkin bil’adama da aka yi mata
Masu gabatar da kara sun zargi Simone da jagorantar gungun wasu bata gari wajen kaiwa abokan hamayyar mai gidanta, tsohon shugaba Laurent Gbagbo harin ramuwar gayya, ciki har da sama masu makamai da jiragen sama masu saukar ungula na kai hari
Kimanin mutane 3,000 suka mutu a kasar dake yammacin Afrika a shekarar 2011 bayan da Laurent Gbagbo ya ki ya amince da kayen da ya sha a Ouattara a zaben da aka yi cikin watan Nuwambar shekarar 2010
Daga baya an kama Gbagbo aka kuma mika shi ga kotun duniya dake birnin Hague, inda ake tuhumarsa akan laifuffukan keta hakkin bil’adama
Dubi ra’ayoyi
Rikicin kasar Kamaru tsakanin gwamnatin kasar da 'yan aware na yankin dake anfani da harshen turanci sai kara ta'azzara yake saboda manyan ma'aikatun kasar sun soma asarar ma'aikatansu
Daya daga cikin manyan-manyar ma’aikatar nan da ake kira (Cameroon Development Corporation) da take ita ce ta biyu wajen Samar da aikin yi mafi yawa a kasar ta ce kila a tilasta mata rage yawan ma’aikata, domin ko da yawan su sun tsere wa fada tsakanin jami’an tsaro da ‘yan aware dake kokarin ganin an samar da gwamnatin ‘yan bangaren dake anfani da harshen turanci
Kamar yadda wakilin wannan gidan radiyon Moki Edwin Kindezeka ya aiko daga garin Buea dake kudu maso yammacin Kamaru,
ma’aikatan kamfanin CDC da yawa sun gudu
‘Yan awaren dake neman yancin kai, masu Magana da turanci sun kashe wani sojan Cameroon a cikin watan Afirilun da ya gabata a yankin
Wannan harin yayi dalilin yin arangama jefi jefi wanda ya yi musabbabin tserewar dubban mutane daga kauyukan dake yankin, ciki ko har da sama da mutane dubu 2 daga cikin dubu 20 na ma’aikatar ta CDC


Dubi ra’ayoyi
Yayinda aka tambayeshi ko zai kafa gwamnatin hadaka, shugaban Zimbabwe ya ce ba zai yi hakan ba saboda yana da rinjaye a majalisar kasar kuma ya yi misali da tsohon Firai Ministan Birtaniya wanda ya kafa gwamnati ba ta hadaka ba duk da cewa rinjayen mutum daya yake dashi a majalisa
Shugaban kasar Zimbabwe Emerson Mnangagwa ya fidda zaton cewa, ba zai kafagwamnatin hadin kan kasa ba duk da nasarar da ya samu a zaben da ya kawo shi kan karagar mulki da yayi ba bada wani tazara mai yawa ba
Sai dai kuma bangaren masu adawa suna haramar kalubalantar sakamakon zaben a kotu kamar yadda wakilin wannan gidan radiyon Columbus Mavhanga ya aiko da rahoto daga birnin harare
Sailin da gidan talabijin na SKY ya tambaye shi ko zai kafa gwamnati hadin kan kasa ganin bada wata rata sosai yayi nasara ba sai Emerson yace aijamiyyar sa ta ZANU -PF keda rinjaye a majilisar dokoki
Sai ya ce
“A shekarar 1964 Harold Wilson na kasar Birtaniya yana da kujera daya tak a majilisa, kuma da kujera daya ce ya yi galaba akan yan jamiyyar masu ra’ayin yan mazan jiya ya kafa gwamnatin sa, kuma ya ,mulki kasar ta Birtaniya, to balle ni dake da kashi biyu cikin ukku na masu rinjaye kuma da wannan ne kuke cewa in samar da gwamnatin hadin kan kasa, duk da yake wannan ba wai hakan baya da kyau ba ne, amma babu bukatar hakan
Wadanda basu jefa mani kuri’a ba da wadanda suka jefa mani, duka Zimbabwen tamu ce kuma tare zamu ciyar da ita gaba
Zamu samar da muhawara mai ma’ana, da hangen nesa da dabaru wadanda sune ginshikin tafiyar mu”
Sai dai shugaban ‘yan adawa Chamisa yaki ya amince da sakamakon zaben da hukumar zaben kasar ta bayar, tare da zargin hukumar da yin magudi a madadin jamiyyar ZANU-PF
A satin da ya gabata sai da ‘yan adawa suka gudanar da zanga-zanga a babban birnin kasar Harare, inda ‘yan sanda suka yi anfani da hayakin nan maisa kwalla da watsa tafasasshen ruwan zafi domin tarwatsa masu zanga-zangar, sai dai duk da haka an kashe mutane 6




Dubi ra’ayoyi
Biyo bayan tarzomar da ta barke a birnin Jigiga dake gabashim Somalia, sojojin Ethiopia sun mamaye hanyoyi da gine-ginen gwmnatin kasar dake yankin domin dakile duk wata yunkurin ketare iykar kasashen biyu
Sojojin kasar Ethiopia sun mamaye manyan hanyoyi da gine ginen gwamnati da kuma filin saukar jirgin sama a yankin gabashin Somaliya bayan tarzomar da ta barke a baban birnin Jigiga da ta zama sanadin mutuwar akalla mutane ashirin da tara
A ranar Juma’a fada ya barke, bayan sabanin da aka samu tsakanin kananan hukumomi da gwamnati tsakiya
Ba’a dai tantance abinda ya haddasa tarzomar ba
Wani babban jami’in soja dake tare da jam’iyyar Peoples Democratic ta yankin Somalia mai suna Khadar Abdi Isma’il, ya fadawa Muryar Amurka cewa sojojin taraiyyar ke da alhakin kashe mutanen
Ya dora laifin barkewar tarzomar akan abinda ya kira nuna fushi akan kutsawar sojoji dauke da makamai ba bisa ka’ida ba cikin birnin
Isma’ila yace an auna unguwanin wadanda ba ‘yan asalin Somali ba ne, aka yi sace sace a cikin shaguna aka kuma kona gine gine har da akalla coci guda daya
A baya bayan nan gwamnatin Somalia ta zargi jami’an yankunan kasar da laifin keta ‘yancin BIl’Adama





















Dubi ra’ayoyi
Shugaba Salva Kiir na Sudan ta Kudu da madugun 'yan adawa Riek Machar sun rabbata hannu akan yarjejeniyar zaman lafiya wadda ta kawo karshen yakin basasan da suka kwashe shekaru biyar suna yi wanda kuma ya lakume dubban rayuka tare da raba miliyoyi da muhallansu
Jiya Lahadi, bangarorin kasar Sudan ta Kudu da basa ga maciji da juna suka sanya hannu akan wata yarjejeniyar samun zaman lafiya, a yunkurin baya bayan nan na kawo karshen yakin basasar shekaru biyar daya kashe dubban mutane da kuma sa miliyoyin mutane rasa matsugunansu
Kamfanin dilancin labarun kasar da ake kira SUNA a takaice, ya bada labarin cewa shugaba Salva Kiir da tsohon mataimakin sa, shugaban yan tawaye Riek Machar ne suka rattaba hannu akan yarjejeniyar
Wani bangaren yarjejeniyar ya tanadi, shugaba Kir yaci gaba da zama shugaban kasa, kuma Macha ya koma kasar a zaman mataimakin shugaban kasa na farko cikin mataimakan shugaban kasa guda biyar
Za’a yi watani takwas a zaman watanin kafa harsashen mulki na wucin gadi
Bayan haka za’a tsawaita mulkin wucin gadin na wasu na shekaru uku
Majalisar Ministoci zata kunshi minstoci ashirin daga jam’iyar shugaba Kir, tara daga bangaren Macha, sa’anan shidda daga sauran bangarorin
Wannan shine yunkuri na baya bayan nan na kulla yarjejeniyar samun zaman lafiya da tsagaita wuta, tun lokacin da yaki ya barke a shekara ta dubu biyu da goma sha uku




















Dubi ra’ayoyi
A jamhuriyar Niger likitoci na ci gaba da wayar da kawunan al’umma a alabarkacin mako na musamman da aka ware a duniya domin fadakarawa akan mahimancin shayar da jarirai nonon uwa da kuma illar da rashin hakan ke haifarwa uwa da danta
Masana sun sanar cewa shayar da jarirai nonon uwa zalla daga ranar haifuwa zuwa watanni 6 a duniya, wata hanya ce dake kare yara daga kamuwa da cututtuka
Saboda haka ne hukumomin Majalisar Dinkin Duniya, MDD, suka ware kwanaki 7 a farkon watan Agustan kowace shekara, domin fadakarwa kamar yadda shugaban asibitin haifuwa dake Yamai Dr
Mamman Sani ya bayyana
Rashin mutunta tsarin shayar da jarirai nonon uwa zalla har zuwa watanni 6 na farkon rayuwarsa, wani babban kuskure ne da likitoci suka tabbatarda cewa yana jefa yaro cikin hadari
Saboda haka Dr
Mamman Sani, ya gargadi iyaye su dukufa wajen shayar da jariransu da nononsu har yaro ya kai akalla wata 6 ka fin su fara hadawa da abinci
Yin hakan, zai gina wa yaro rigakafin wasu cututuka tare da gina jikinsa domin ya rayu sosa
Asusun tallafawa yara na MDD ko UNICEF a takaice, ya bayyana cewa yara 3 daga cikin 5 ne a duniya aka gano cewa ba sa samun sukunin shan nonon uwa zalla har zuwa watanni 6 na farkon zuwansu doron kasa, sanadiyar wasu dalilai da ake dangantawa da ala’adun Afirka, inda dangin mai jego kan dauke yaro dagayi hanun mahaifiyarsa alokacin da ake bukatar yana shan nonon uwar
​A saurari rahoton Souley Barma domin karin bayani


Dubi ra’ayoyi
A jamhuriyar Nijar matasan kirista na Majami’ar Evangelique sun fara gudanar da taronsu na kasa karo na 45 a birnin Yamai
Matasan na gudanar da taron ne da nufin tattaunawa akan irin gudunmawar da ya kamata su bayar domin bunkasa tattalin arzikin kasa da ci gaban al’umma
Jan hakalin matasan Kirista akan maganar gwada kyawawan dabi’u a duk inda suka tsinci kansu na matsayin wani bangare na abubuwan dake kunshe cikin ajandar taron kamar yadda Adamu Maidaji memba a kwamitin tsare tsare ya fada
Tsatsauran ra’ayin addini na daga cikin matsalolin da aka yi imanin cewa suna kan gaban dalilan dake haddasa fitintinun da ake fama da su a yau a duniya, mafari kenan da taron na Yamai ke son ganar da matasa illar wannan halayya
Domin bayar da misali akan mahimmancin kawar da bambance-bambancen dake da nasaba da dalilan addini kungiyar matasan krista ta gayyato wasu matasan musulmi domin halartar bikin bude wannan taro
A shekarar 1973 aka kirkiro da wannan taro na camp des jeunes da zummar karfafa dankon zumunci tsakannin matasa majami’ar ANGELIKAN EERN, dalilin taron na tsawon kwanaki shida mahalartan ke saran gudanar da wasu aiyukan jin kai da suka hada da ziyartar firsinoni bayar da gudunmawar jini a Asibiti, sai kuma aiyukan dashen itace a wata unguwar birnin Yamai
Domin karin bayani saurari rahotan Sule Muminu Barma

Dubi ra’ayoyi
Hukumar kula da 'yan gudun hijira ta Majalisar Dinkin Duniya tana kara himma ga ayyukan da take yi na taimakon rayukan kusan mutane miliyon guda da rikicin kudu maso yammacin Habasha ya rabasu da muhallansu, kana ta yi kira da a gaggauta aiwatar da shirin sulhu domin kawo karshen tankiya a yankin
Mai Magana da yawun hukumar 'yan gudun hijiran Andrej Mahecic, yace arcewa daga matsugunai da ya yi kamari a cikin watannin Yuni da Yuli, ya biyo bayan rikicin nan ne da ya bazu a yankin da kuma mummunar cin zarafi bil adama da kungiyoyin yan bindiga suke yi
Yace lamarin ya shafi kwakwalwar mata da yara da suka shedi rikicin

Yace wadanda suka arcen, sun kwatanta a binda suka gani da mummunar tashin hankali yayin da aka kai hare hare a kauyen, lamarin da ya haddasa kashe kashe da fyade da kashe dabbobi da kuma kona gidaje kurmus
Yace galibin wadanda suka arce basu tsira komai ba sai rayukansu, iyalai sun rabu da juna kana cunkoson mutane a sansanin yan gudun hijiran na yin babbar barazana ga rayuwarsu
Mahecic ya fadawa Muryar Amurka cewa hukumar yan gudun hijiran ta Majalisar Dinkin Duniya ta tura rukunin masu kai daukin gaggawa a wurin domin kimanta hali da ake ciki, kana sun kara himma wurin raba kayayyakin taimako ga wadanda suka rasa mastugunansu
Ya kara jaddada muhimmancin aikin taimakon da kuma shirin sulhu da gwamnati ke jagoranta
Dubi ra’ayoyi
Masu rajin kare demokaradiya a jamhuriyar Nijar sun maida martani bayan da shugaban kasa Mahamadou Issouhou ya dora alhakin koma bayan ilimi a wuyan dalibai da malaman kasar
Da yake yiwa ‘yan kasar Nijar jawabin barka da zagayowar ranar samun ‘yancin kai ta ranar uku ga watan Agusta ne shugaban kasa Mahamadou Issouhou ya bayyana rashin gamsuwa da tafiyar sha’anin ilimi a kasar, wanda a cewarsa mizanin tabarbarewar wannan fanni ne ya haddasasa mummunar faduwar dalibai a jarabawar BREVET da BAC din da aka gudanar a watan yuni da yulin jiya
Shugaban dai ya dora alhakin faruwar matsalar a wuyan dalibai da malamai saboda yawan shiga yajin aiki da yajin daukan karatu da suke yawan yi
Sai dai a cewar Lawali Abubakar na kungiyar FPN shugaban ya yi tuya ya manta da albasa domin a ra’ayinsa gwamnati ce ke da alhakin dukkan abubuwan dake faruwa a fannin ilimi
Aci gaban jawabinsa shugaban kasa ya kara tunatar da jama’a mahimmancin ilimi saboda haka ya gargadi masu hannu a sha’anin karatu musamman dalibai su dakatar da dukkan wata tarzoma don mayar da hankali akan karatu ta yadda nan gaba zai amfanesu da kuma al’uma
To amma Abdou Idi na ganin yunkurin farfado da sha’anin ilimi ba zai yi tasiri ba muddin gwamnati tana biris da shawarwarin wadanda abin ya shafa
Rashin biyan albashin malamai akan lokaci da jinkirin biyan kudaden alawus din dalibai da karancin malamai da na ajijuwan karatu ko kujeru da teburan zama a makarantu mallakar gwamnati na daga cikin tarin matsalolin da ke kokarin samun gindin zama a ‘yan shekarun nan a Jamhuriyar Nijar
Domin cikakken bayani saurari rahotan Sule Muminu Barma

Dubi ra’ayoyi
Duk da cewa hukumar zaben Zimbabwe ta ayyana shugaba mai ci yanzu Mnangagwa a matsayin wanda ya lashe zaben fiye da kashi 50 cikin dari, madugnun 'yan adawa Chimasa ya yi watsi dasakamakon wanda ya kira wata 'kariya"
Emmerson Mnangagwa ya lashe zaben shugaban kasar Zimbabwe, a zabenda aka fuskanci tarzoma da zargin mgudi
Hukumar zaben kasar ta ce Mnangagwa ya samu kashi 50
8 cikin 100 na adadin kuri’un da aka kada, inda ya bai wa abokin hamayyarsa Nelson Chamisa ‘yar tazara a yawan kuri’u
Chamisa ya kira sakamakon zabe a zaman "kariya" kuma yayi alwashin zai kalubalanci sakamakon zaben a kotu
Kamin a bayyana sakamakon zaben baki dayansa da misalin karfe daya na daren jumma'a, wani kakakin 'yan hamayya ya bayyana gaban na'urorin daukar magana dana talabijin, inda yayi tur da sakamakon zaben,yace jam'iyyar su bata tantance sahihancinsa ba
Aka yi cha akansa kamin jami'an tsaro suka awon gaba dashi
Hukumar har zaben kasar ta ce, mutane da dama sun fita kada kuri’unsu a mafi aksarin lardunan kasar, sannan an samu kuri’u da dama da aka soke sanadiyar rashin ingancinsu
Baya ga haka, hukumar ta bayyana zaben a matsayin wanda aka samu gagarumar nasara wajen gudanar da shi
Amma dai ta nuna rashin jin dadinta bisa arangamar da aka samu tsakanin masu zanga zanga da ‘yan sanda, wacce ta yi sanadin mutuwar mutum shida a Harare, babban birnin kasar ta Zimbabwe

Dubi ra’ayoyi
Shugaban kasar Niger Mahamadou Issoufou ya yiwa al’umar kasar jawabi a albarkacin zagayowar ranar cika shekaru 58 da kasar ta samu ‘yancin kai daga turawan mulkin mallaka na kasar Faransa
Batun tsaro a yankin sahel da yankin tafkin Cadi na kan gaba a batutuwan da suka mamaye jawabin shugaba Issoufou, wanda ya tabbatar cewa rundunonin hadin gwuiwar da kasashen da abin ya shafa suka kafa suna samun nasara sosai a yakin da suke kafsawa da ‘yan ta’adda

Wannan shugaba Issoufou yace ya karya lagon Boko Haram, sai dai har yanzu da sauran rina a kaba dalili kenan da ya bukaci kwamitin sulhu na Majalisar Dinkin Duniya, ya amincewa bukatun kasashen G5 na SAHEL, akan maganar samun cikakken goyon bayan kasashen duniya a wannan gagarumin yaki…
Domin tabbatarwa dakarun Niger gamsuwa da jajircewarsu a fagen daga, shugaba Mahamadou Issoufou ya umurci shuwagabanin rundunar mayakan kasar su ware kaso na musamman ga ‘yayan jami’an tsaron da suka kwanta dama ko suka samu nakasa a fagen-daga, a yayin aiyukan daukar sabbin sojoji
Sannan yace ya umurci gwamnatinsa ta rubanya kudaden fanshon sojojin da suka rasu a fagen yaki, ta yadda magadansu zasu amfana…
Shugaban kasar Niger ya bayyana cewa zabubukan 2021 na da muhimmanci saboda haka yace ya umurci gwamnati ta baiwa hukumar zaben kasar dukkan abubuwan da take bukata domin shirya sahihin zabe da zai baiwa kowa damar shiga a dama da shi
Saboda haka ya yi kiran jam’iyyun siyasa kadda su maida kansu saniyar ware a aiyyukan da aka kadammar domin hada kundin rajista
Haka nan shugaba Muhamadou Issoufou ya yi tur da rikicin kabilancin da ake fama da shi akan iyakar Niger da Mali
Yayinda ya nuna farin ciki akan yanayin da damunar bana, shugaban ya bayyana takaicinsa a game da sakamakon jarabawar BAC da BREVET da aka gudanar a watannin Yuni da Yulin da suka gabata
Yana mai cewa faduwar dalibai a wannan jarabawa wani abu ne dake da nasaba da yaje yajen aikin malamai da tarzomar dalibai ba kakkautawa, saboda haka yai kira ga dukkan masu hannu a sha’anin ilimi, su dubi wannan matsala da idon basira don ganin an farfado da harkokin ilimi a kasar
A saurari rahoton Souley Barma da karin bayani


Dubi ra’ayoyi
A Janhuriyar Nijer kungiyoyin nakasassu sun yi zaman dirshe a yau da safe a harabar ma’aikatar ministar jin dadin al’umma da nufin nuna rashin jin dadinsu akan abinda suka kira tauye hakkokin su
Wannan matakin na faruwa ne bayan da nakasassun suka gano cewa ana tafiyar hawainiya wajen fitarda wasu kudade miliyan 50 na CFA da gwamnati ta kebe dominsu a kasafin kudaden shekara
Daruruwan mutanen dake fama da nakasa da suka hada da guragu, da makafi, da kurame ne suka hallara a farfajiyar ma’aikatar ministar al’umma yau Alhamis 2 ga watan Agusta, a matsayin matakin jan hakalin mahukunta akan maganar kudaden da dokokin kasa suke kebewa a kasafin kudaden kowacce shekara domin ayyukan inganta rayuwar nakasassu
Dan Firoun Mounkaila, shine sakataren hadin guiwar kungiyoyin nakasassun Janhuriyar Nijer, ya ce kudaden da gwamnatin kasar ke warewa duk shekara don inganta rayuwar nakasassu, har yanzu basu gani a kasa ba
A jajibirin wannan gangamin shugabannin kungiyoyin nakasassu sun gana da minister cigaban al’umma akan wannan batu sai dai ba su ji wata amsa mai gamsarwa ba mafari kenan da suka kira magoya bayansu akan su fito
Daya daga cikin shugabannin dake kula da walwalar jama’a wanda ya fito da ofishinsa a madadin minister al’umma ya bukaci shugabannin nakasassu su hakura zuwa gaba, domin a cewarsa gwamnati na da niyyar share masu hawaye
To amma Malam Moussa Yakuba, daya daga cikin jagororin kungiyoyin nakasassu sun ba mahukuntan kasar kwanaki 20, idan ba biya masu bukatunsu ba, to za su yi gangamin da ya fi wanda suka yi
Alkaluman da aka samu a sakamakon ayyukan kidayar jama’a da aka gudanar a shekarar 2012 sun yi nuni da cewa yawan nakasassu a Nijer ya haura daga 8, 0000 zuwa 715000 kwatankwacin kashi 1
4 daga cikin dari na yawan jama’ar wannan kasa, kuma galibinsu matasan da ba suyi karatu bane yayinda wadanda suka koyi sana’oin hannu ke fama da rashin jari lamarin dake kara tilastawa wasunsu rungumar sana’ar bara
Ga karin bayani cikin sauti

Dubi ra’ayoyi
Zanga zangar da ya barke bayan zaben da aka gudanar a Zimbabwe ya hallaka rayuka biyu saboda jinkirin da aka samu wajen bayyana sakamakon zaben

An harbe mutane 2 a babban birnin Zimbabwe a jiya Laraba, wannan ko ya faru a lokacin da jami’an tsaro suka yi arangama da masu zanga-zanga wadanda ke bukatar a gaggauta bayyanan sakamakon zaben shugaban kasa da aka gudanar
Biyo bayan wannan fadan ne rundunar ‘yan sandar kasar ta bukaci gudun mowar soja da su taimaka domin a samar da zaman lafiya a Harare fadar gwamnatin kasar
Yayin da ‘yan kasar ke dakon sakamakon zaben shugaban kasa daga ranar littinin data gabata, wanda shine irin na farko a cikin shekaru 38 da aka gudanar ba tare da sunan tsohon shugaban kasar ba Robert Mugaba a takadar jefa kuri’a
Wannan tsaikon ne yasa ‘yan adawa cewa shugaban su Nelson Chamisa shine yayi galaba akan shugaba Emerson Mnangagwa
Tsohon Prime Ministan kasar Habasha Hailemariam Desalegn shine ya jagoranci tawagar kungiyar tarayyar Amfrica data sa ido a zaben
Ga kuma abinda yake cewa
"Mun bukaci hukumar zaben kasar ta Zimbabwe da ta kokarta ta ga cewa ta samar da sakamakon sauran abinda ake jira kan lokaci kamar yadda dokar kasar ta shinfida , haka kuma muna kira ga masu ruwa datsaki a wannan zaben musammam ma shugabannin jamiyyun siyasa da magoya bayan su da suci gaba da nuna halin dattaku, tare da kaurace wa duk wani abu da ka iya kawo wa tsarin cikas ko kuma koma baya ga zaman lafiyar kasar"
Shugaba Mnangagwa wanda jamiyyarsa ta ZANU -PF ke kan gaba a sakamakon da aka riga aka fidda ya bukaci jama'ar kasar su zauna lafiya, kuma ya fadi hakan ne a shafin sa na Twitter

Dubi ra’ayoyi
Shugabannin kasashen Afirka na neman sabuwar hanyar tabbatar da zaman lafiya mai dorewa a kasashensu musamman a kasashen gabashin nahiyar
A yayinda aka fara wani taron samun zaman lafiya a kasar Uganda, shugabannin kasashen gabashin Africa sun bayyana cewa suna bukatar samar da wata sabuwar hanyar samun zaman lafiya da ci gaba mai dorewa a kasashen su a yunkurin su na ganin sun yaki ayyukan assha, Rashin zaman lafiya da da talauci
Jakada Fred Ngoga Gateretse wanda ke jagorantar sashen dakile rikici da gabatar da kashedi na kwamitin kungiyar hada kan kasashen Afrika, yace ya lura kungiyoyin ‘yan tadda irin su Alshabab na kasar Somalia har sun fi wasu gwamnatocin Africa tsari
Yace kasashen na Africa basu da hadin kai
shin ko kun san ko wane irin tsawon lokaci yake dauka domin samar da ‘yan kunar bakin wake, wannan yakan dauki a kalla watanni 6 zuwa 7, haka kuma, kun san tsawon lokacin da yake dauka domin samar da maaikacin gwamnati a MDD ko kuma kungiyar tarayyar Africa, yana daukan kusan watanni 19, don haka me wannan yake nuna maka, wannan yana nufin masu aikata ayyukan assha sunfi tsari fiye da mu’’
Wadannan sune kalaman jakada Gateretse



Dubi ra’ayoyi
Wani bangaren sakamkon zaben da ya fito yau Laraba a hukumance ya nuna jami’iyar ZANU-PF mai mulki a kasar Zimbabwe ta lashe kujerun majalisar dokoki masu yawa, lamarin da zai kai ta ga samun rinjayi a majalisar
Wasu alkalluma da hukumar zaben Zimbabwe ta fitar na nuna ZANU-PF ta lashe kujerun majalisar dokokin 109 a cikin kujeru 210
Sai dai yanzu ne ake shirin bayyanar da sauran yan takarar da suka lashe kujerun majalisar
Masu sa ido a kan zaben na tarayyar Turai sun ce ba a gudanar da zaben bisa adalci ba, suna fadin cewa an tsorata jama’a kana akwai rashin yarda game da ayyukan hukumar zabe da kuma rashin adalcin ma’aikatun jarida
Kimanta zaben da Tarayyar Turai tayi wacce kuma take neman dalilin da yasa aka jinkirta fidda sakamakon zaben shugaban kasa, wani abu ne da aka dauka mai muhimmanci wurin tabbatar da ko Zimbabwe ta maido da martabarta a idon duniya, lamarin da zai kai ta ga samun bunkasar tattalin arziki
Har iyau ana ci gaba da kirga kuri’ar zaben shugaban kasa kuma ana sa ran za a fitar da sakamakon zuwa karshen wannan mako
Dubi ra’ayoyi
Hukumar tace labarai a Nijar CSC ta maida martani bayan da kungiyoyin ‘yan jarida suka zargeta ta nuna halin ko in kula akan matakin rufe wasu kafafe masu zaman kansu da ma’aikatar haraji ta kaddamar a ‘yan kwanakin nan saboda rashin biyan haraji
Binciken da ma’aikatar haraji ta gudanar a kafafe masu zaman kansu ne ya gano cewa galibi daga cikinsu ba sa mutunta tsarin haraji a tsawon shekaru da dama lamarin da ya sa aka ci kowace tasha miliyoyin cfa a matsayin tarar da ya kamata su biya kafin shudewar wani wa’adin ma’aikatar ta haraji
To sai dai kungiyoyin ‘yan jarida irinsu ‘Synatic’ a ta bakin SGA Moudi Moussa, ba su ji dadin faruwar wannan ala’amari ba, domin a cewarsa sakacin hukumar CSC ne ya haddasa shi
Duba da yadda kungiyoyin kare hakkin ‘yan jarida suka yi mata ca ya sa hukumar ta CSC fitar da wata sanarwar da aka rarrabawa manema labarai domin kare kanta daga zargin kwance da kaya
Hukumar ta CSC a wannan sanarwa da shugabanta Kabiru Sani ya sanyawa hannu, ta ce akwai alamun jahilci a tare da irin wannan zargi domin aikin zuba ido daban na karbar diyyar kasa daban, saboda haka ba za ta yi katsalandan akan aikin da ya rataya a wuyan ma’aikatar haraji ba
Da yake bayyana matsayinsa akan wannan takaddama, editan jaridar LE TEMPS Zabeirou Souley, ya ce hukumar haraji ta shaida wa wadannan kafafen da basu biya kudin da ake binsu kafin ta dauki matakin rufewa, inda wasu suka je suka yi yarjejeniya kan amince musu su biya kadan-kadan har sai sun cika kudade
Su wadannan ba a rufe su ba
Sai dai ya kara da cewa idan an bi ta barawo yana da kyau a bi ta ma bi sahu
Ya ce da kamfanonin jarida da dama na bin gwamnati kudade amma ba ta biya ba har yanzu saboda kamata yayi a zauna a gano yadda za a warware matsalar
Daga tsakiyar watan yuli kawo yau gidajen television masu zamn kansu 5 da jaridu 3 ne ma’aikatar haraji DGI ta rufe saboda abinda ta kira rashin cika alakwalin dake tsakaninta da su
Saurari cikakken rohoton

Dubi ra’ayoyi
Yanzu haka ‘yan kasar Zimbabwe na dakon sakamakon muhimmin zaben da aka yi a kasar, wanda wasu dayawa ke fatan ta yiwu, ya kawo sauyi ga tattalin arzikin kasar da ke fuskantar koma baya bayan mulkin tsohon shugaban kasa Robert Mugabe mai tsauri da yayi na tsawon shekaru 38
A birnin Harare, wakilai masu sa ido akan zaben, sun bada rahoton cewa babu wata babbar matsala da aka samu jiya litinin a yayinda aka dakatar da kada kuri’a da maraice
Elmar Brok, shugaban wakilan kungiyar tarayyar Turai dake sa ido akan zaben, ya ce, a wasu sassan kasar komai ya tafi dadai wajen yin zaben amma a wasu wuraren abubuwa sun dagule
Muryar Amurka ta kai ziyara a wasu rumfunan zabe a birnin Harare a yayinda ake shirin rufe su, kuma dukan su sun bayyana cewa mutane da yawa sun fito kada kuri’a, tsakanin kashi 85 zuwa 92 cikin 100
Jami’an zabe da wakilan jam’iyyu sun ce sun fuskanci kalubale sosai a jiya
Ko da yake, a jiya litinin, hukumar zaben kasar ta sanar da cewa ta kai karar wasu ‘yan takarar shugaban kasa su biyu wajen ‘yan sanda saboda sun cigaba da gudanar da yakin neman zabe har bayan lokacin da aka kayyade wato ranar Asabar
Duk da cewa hukumar bata bayyana ko su waye ba, ‘yan takarar manyan jam’iyyun kasar biyu sun yi yakin neman zabe a daren Lahadi
Takarar tafi karfi tsakanin shugaban kasar mai ci Emmerson Mnangagwa wanda ya gaji shugaba Robert Mugabe a watan Nuwamba bayan da aka tilasawa Mugabe yin murabusa, da kuma shugaban hamayya Nelsom Chamisa, wanda ya bayyana damuwa a kan kuri’un yankunan karkara
Dubi ra’ayoyi
Jiya litinin ‘yan kasar Zimbabwe suka jefa kuri'a wanda ke cike da tasiri ga kasar, wanda kuma suke sa ran ya sauya tattalin arzikinsu da ya sukurkuce da martabar kasar da ta zube a fuskar duniya a karkashin tsohon shugaban kasar Robert Mugabe wanda ya kwashe shekaru 38 yana musu mulkin kama karya
Masu sa ido a zaben cikin birnin Harare fadar Gwamnatin kasar basu bada bayanin wani tashin tashina ba har zuwa lokacin da za a rufe runfunar zaben da yammaci
Elmar Brock shugaban tawagar tarayyar Turai da na masu sa ido a zaben, yace a wasu sassan kasar, zaben ya tafi kan tsari amma a wasu sassan ko an yi zaben sai dai babu tsari sam

Dubi ra’ayoyi
Murabus din shugaba Robert Mugabe a shekarar da ta gabata ya janyo hankalin mutanen da basu taba tsayawa takara ba, yasa suka shiga siyasa a wannan zabe mai dumbin tarihi da ake gudanarwa a yau Litinin, na farko tun samun 'yancin kasar Zimbabwe ba tare da Robert Mugabe a cikin 'yan takara ba
'Yan takara guda biyu da suka fi kowa masoya basu kadai ne sababbi ba a wannan zabe
Dan takara mai zaman kanshi shine na uku a jerin 'yan takara da aka buga a katin zabe, biyo bayan dan takarar dake kan gaba, Emmerson Mnangagwa na jam'iyya mai mulki ZANU-PF,sai kuma dan adawa Nelson Chamisa

Dubi ra’ayoyi
Tsohon shugaban Zimbabwe ya caccaki jam'iyyar siyasar da kafa, yana mai cewa, ba zai jefawa jam'iyyar ZANU-PF mai mulkin kasar kuri'arsa ba a zaben kasar da ake yi yau Litinin
Yayin da 'yan kasar Zimbabwe suka dunguma zuwa rumfunan zabe domin kada kuri'unsu a zaben shugaban kasar, tsohon shugaba Robert Mugabe ya soki jam'iyar ZANU-PF mai mulki
"Ba zan zabi mutanen da suka kuntata mini ba," Mugabe ya fadawa manema labarai da ya gayyata zuwa gidansa da ke wata unguwar masu hali a Harare
Da aka tambaye shi wanda ya zai jefawa kuri'a Mugabe yaki ya ba da amsa
Wannan shi ne zabe na farko cikin shekaru 38, da Mugabe ba ya takara a matsayin shugaban jam'iyyar ZANU-PF
Mugabe dan shekaru 94 da haifuwa, ya yi murabus cikin watan Nuwamban bara, sakamakon matsin lamba daga sojojin kasar
Mutumin da ya dade yana mataimakinsa, dan shekaru 75 da haifuwa Emmerson Mnangagwa,shi ne ya gaji Mugabe, kuma yake takara na shugabancin kasar a yau
Ko da yake, mutane 23 ne suka yi rijistar za su yi takarar shugabancin kasar, daga karshe dai ana kallon takarar tsakanin mutane biyu ne - Mnangagwa-wanda yake fuskanatar kalubale mai tsanani daga sabon shugaban babbar jam'iyyar hamayya, dan shekaru 40 da haifuwa Nelson Chamisa
Mugabe ya bayyana fatar zaben zai bude sabon babi a Zimbabwe, fatar da sauran 'yan takara su ma ma suke yi
Dubi ra’ayoyi
Shugabannin Somalia da Eritrea sun amince a yau Lahadi su dawo da huldarsu ta diplomaisya kana su bude ofisoshin jakadanci a kasashen juna
An yanke wannan shawara ce a wani taron koli a birnin Asmara na kasar Eritrea, inda shugaban Somalia Mohamed Abdullahi Farmajo ya fara wata zaiyarar kwanki uku mai cike da tarihi a yau Lahadi
Huldar kasashen ta yanke ne kusan shekaru goma sha biyar
Da yake zantawa da sashen Somaliyanci na Muryar Amurka, ministan yada labarai na Somalia Dahir Mohamed Geelle, yace nan bada dadewa ba zaku ga jakadun Eritrea da Somalia a manyan biranen kasashen biyu
Yace shugabannin biyu sun tattauna a kan makomar tsaron yankin da kuma musayar alaka tsakanin kasashen Afrika dake kan gabar tekun bahar maliya
Shugabannin zasu ci gaba da tattauanawarsu a yau Lahadi
Dubi ra’ayoyi
A wani al'amari mai kafa tarihi, yankin kuryar Afirka da ya hada da kasashen Habsha, da Eritiriya da Somaliya da Djibouti na dada samun kwanciyar hankalin da ya jima bai gani ba
Hasali ma a yanzu haka Shugaban kasar Somaliya na kasar Eritiriya wajen kara dankon zumunci
Shugaban kasar Somalia Mohammed Abdullahi Farmajo ya fara ziyarar aiki a kasar Eritiriya ta kwanaki uku mai cike da tarihi, inda ya tattauna da takwaran aikinsa na kasar tun daga isowarsa jiya Asabar a birnin Asmara
Ministan Yada Labarai na kasar ta Eritiriya ya sanar tun ranar Jumma'a cewa Shugaban kasar Eritiriya Isaias Afwerki ya gayyaci Shugaban na Somalia
Kasashen biyu sun shafe shekaru 15 ba tare da wata huldar diflomasiyya ba
Wannan ziyarar ta Farmajo ta faru ne bayan da Eritiriya da kasar Habasha, wadda su ka dade su na gaba da ita, su ka maido da huldar jakadanci, matakin da ya kawo karshen mayar da Eritiriya saniyar ware a yankin

Dubi ra’ayoyi
An shiga kakar zabuka a nahiyar Afirka, inda a yau ake yi a kasar Mali, gobe a Zimbabwe nan gaba kadan kuma a Kamaru da Kongo da dai sauransu
Wannan na faruwa a daidai lokacin da ake samun rahotannin murkushe madafun dimokaradiyya a kasashe da dama
Yau 'yan kasar Mali ke kada kuri'ar yanke shawarar ko su bai wa Shugaba Ibrahim Bubakar Keita wa'adi na biyu ko a'a
Su kuma 'yan kasar Zimbabwe harama su ke ta kada tasu kuri'ar a gobe Litini a zabensu na farko tun bayan da dadadden Shugabansu Robert Mugabe ya sauka karfi-da-yaji a watan Nuwamba
Batun ko jama'a za su amince da sahihancin sakamakon wadannan zabukan - da ma karin wasu na kasashen Afirka Kudu da Sahara akalla biyu cikin 'yan watanni masu zuwa -- ciki har da wanda za a yi a kasar Kamaru a watan Oktoba, da Janhuriyar Dimokaradiyyar Kongo a watan Disamba - duk wannan ya danganta ne ga yadda jama'ar su ka fahimci zabukan
Ingancin zabukan dai ya danganta ne ga yadda masu tsarawa su ka yi
A kasar Mali hukumomi uku ne ke da ruwa da tsaki wajen fasalta tsarin zabe
A kasar Zimbabwe kuwa Hukumar zabe mai zaman kanta ce kawai ke tsarawa
Tuni rahoton kungiyar saka ido kan sahihancin zabe ta Freedom House ta ce a kasashe da dama, an ga karuwar murkushe madafun dimokaradiyya ta fuskoki dabam-dabam
Dubi ra’ayoyi
Wasu kungiyoyi sun maida hankali a kan matasa a Zimbabwe su shiga zaben kasar na farko, bayan saukar Robert Mugabe daga mulki da za a yi a ranar Litinin, wanda batun rashin ayyukan yi da tabarbarewar siyasa zasu zama batutuwar da masu kada kuria zasu mai da hanakali a kai
Yayin da yan siyasa ke auna manyan birane da shahararrun wurare domin samun kuru’u kafin zaben na ranar Litinin 30 ga watan Yuli, wata kungiyar rajin ci gaban matasa ta Youth Empowerment and Transformation Trust da wasu kungiyoyi masu zaman kansu, suna gudanar da nasu gangami ne a fadin kasar domin tabbatar da matsa sun shiga harkokin zabe
A garin Mbare, wani jami’in kungiyar Trust Charles Chisale ya yi bayanin taken nan na “Ku fita Ku Kada Kuri’a”, wanda ya yi kira ga tattaunawa
Yace zamu ci gaba da tattaunawa a kan batutuwa da suka shafi matasa, da abubuwan da suke bukata bayan zaben 2018, don haka ku fito ku saurare mu, ku fito muyi sayar ra’ayoyi ta yadda zamu gina Zimbabwe da muke muradi
Haston Gumira wani shugaban matasa a garin da yaki ya bayyana jami’iyar da yake ciki, ya yi marhabi da wannan ra’ayi, inda ya karfafa gwiwar matasan Zimbabwe su fita su yi zabe a ranar Litinin
Yace matasa mun sha wahala kuma yanzu wahalar ta ishe mu, yanzu lokaci ya yi da yakamatra mu yi amfanin da yawan mu, saboda kashi 60 cikin dari na adadin masu kada kuri’a miliyon biyar da dubu dari biyar matasa ne yan shekaru daga 18 zuwa 40, don haka yakamata mu yi amfani da wannan dama saboda a matsayina na matashi na san matsalar matasa iri daya ne, shi yasa idan zamu yi zabe to mu maida hankali a batun da suka shafe mu da batun rashin aikin yi
A zaben na ranar Litinin, shugaban kasar Emmerson Mnangagwa mai sheakru 75, zai kara ne yan takara 22, ciki har da Nelson Chamisa mai shekaru 40 dake jagorantar jam’iyar Democratic Change Alliance
Dubi ra’ayoyi
Kallo ya koma kasar Zimbabwe a yayin da ta ke haramar gudanar da zabenta na farko cikin shekaru da dama a ranar Litini mai zuwa
Tuni dai aka fara zaman dardar
Jam'iyyu 55 da kuma 'yan takarar shugabancin kasa 22 na babban zaben kasar Zimbabwe da ke tafe, na ta alkawura iri guda amma ta wajen amfani da kalamai iri daban-daban na tallata manufofin nasu; da su ka hada da alkawarin sauye-sauye, da samar da ayyukan yi da tattalin arziki mai inganci
Wannan dai kusan wani sabon salo ne a kasar da ta shafe shekaru kusan 40 karkashin mulkin mutum guda, Robert Mugabe
Ranar Litini kasar za ta gudanar da zabe mai kafa tarihi, a karo na farko cikin shekaru 38 ba taru da Mugabe ya shiga sahun 'yan takara ba
To amma masu kada kuri'a da masu saka ido duk na taka tsantsan wajen bayyana kwarin gwiwarsu, saboda fargabar da ake da ita kan ko shin za a yi zaben cikin adalci da sahihanci - da kuma shin ko wanda ya yi nasara zai ciki alkawarin kawo canje-canjen
A wannan kasa mai dauke da mutane miliyan 5 da su ka cancanci kada kuri'a, ba kowa ne ya yi imanin cewa za a ga wani canji ba

Dubi ra’ayoyi
Mata masu ciki da masu jego dake suke zaune a yankunan karkara a kasar Malawi suna samun taimakon ayyukan jinya ta hanyar aika sakon ko ta kwana kyauta ta wayar salula da ake kira “Chipatala pa Foni” ko kuma cibiyar lafiya ta wayar salula
Shirin da wata kungiya mai zaman kanta da ake kira “VillageReach” take gudanarwa, yana hada mata dake zaune a yankunan karkara da jami’an jinya
Yanzu mata masu juna biyu da yawa suna samun kulawa daga lokacin da suke da ciki har zuwa haihuwa
Shirin ya zama wata gada tsakanin wadanda ke zaune a nesa da asibitai da ma’aikatan jinya
Sai dai wannan ba cibiyar jinya bace, cibiya ce ta tuntubar mai jinya ta wayar tarho
Ma’aikatan wannan cibiya sun sami horaswa a fannin kula da mata masu juna biyu, da kula da jarirai, da kula da lafiya kananan yara
Suna kuma amsa tambayoyi da bada shawarawari kan abinda ya shafi mata masu ciki da kuma masu jego
Kasancewa sama da kashi saba’in cikin dari na al’ummar kasar Malawi suna zaune a yankunan karkara, da ratar a kalla kilomita ishirin da asibiti mafi kusa, gwamnati tana shirin sa wannan cibiyar tuntubar ma’aikatan jinya, a tsarin harkokin lafiyarta cikin shekara guda

Dubi ra’ayoyi
Kasashen da aka fi sani da BRICS da karfin tattalin arzikinsu ke bunkasa, sun cimma matsayar kara dankon huldar kasuwanci a tsakaninsu
Manyan kasashe biyar da karfin tattalin arzikinsu ke habaka a duniya sun kara jaddada tsarin harkokin cinikayyar da ake tsakaninsu
Kasashe sun kuma sha alwashin kara karfafa hadin kansu ta fuskar tattalin arziki
Wannan matsaya ta su na zuwa ne a daidai lokacin da Amurka ke barazanar sanya kudaden haraji da kuma yadda take gaban kanta kan harkokin kasuwancin duniya
Kasashen wadanda aka fi saninsu da BRICS a takaice, sun hada da Brazil, Rasha, India, China da kuma Afirka ta Kudu
Sun hadu ne a birnin Johannesburg a taron kolin da suke yi na shekara-shekara, inda hankulan mahalarta taron suka karkata kan barazanar da ke tattare da takaddamar cinikayya da Amurka take azazzalawa
Ko da yake, ba su fito fili sun kama sunan shugaba Donald Trump ba
“Muna cikin damuwa kan yadda tasirin manufofin tattalin arzikin wasu manyan kasashen suke yaduwa
” Inji wata sanarwa ta hadin gwiwa da kasashen na BRICS suka fitar

Dubi ra’ayoyi
Babban Kwamishinan hukumar kare hakkin dan adam a Majalisar Dinkin Duniya, Zeid Ra’ad Al Hussein, ya nemi da a ba shi damar zuwa kasar Kamaru, domin ya gudanar da bincike kan zargin mummunan cin zarafin bil Adama da ‘yan aware da dakarun gwamnati ke aikatawa a yankunan kudu maso yammaci da arewa maso yammaci da ke amfani da harshen Ingilishi
Mai magana da yawun babban kwamishinan, Ravina Shamdasani, ta fadawa Muryar Amurka cewa rikicin yankin wanda ya faro daga zanga zangar neman adalci wajen samun ayyukan yi da harshen da ake amfani da shi, ya rikide ya koma wani babban al’amari
Alkaluman Majalisar Dinkin Duniya, sun nuna cewa sama da ‘yan gudun hijira dubu 21 sun tsere zuwa kasashe makwabta, yayin da mutum dubu 160 suka rasa muhallansu sanadiyar rikicin, inda rahotanni suka nuna cewa akwai da yawa daga cikinsu da ke boye a cikin dazuka
Sai dai wani kakakin rundunar sojin kasar ta Kamaru, ya musanta wadannan zarge-zarge da aka ce dakarun kasar sun aikata, yana mai cewa duk zuki-ta-malle-ne

Dubi ra’ayoyi
A ranar 29 ga watan nan na Yuli, ‘yan kasar Mali za su garzaya zuwa rumfunan zabe, domin yin zabi tsakanin ‘yan takara 24, wadanda suke neman mukamin shugaba kasa
Babu ko da ya daga cikin ‘yan takarar, ciki har da shugaba Ibrahim Boubacar Keita da shugaban ‘yan adawa Soumaila Cisse, da ake sa ran zai yi nasara ta hanyar samun kuri’u masu rinjaye kai-tsaye
Hakan ya sa ake ganin akwai yiwuwar sai zaben ya kai ga zagaye na biyu
Sara Coulibaly, Malama a wata unguwar marasa galihu a Bamako, ta ce, ita damuwar ita ce, duk wanda ya ci, ya taimaka ya sauke farashin kayan abinci


Dubi ra’ayoyi
Babbar Jam'iyyar adawa ta Zimbabwe ta yanke shawarar cewa ba zata kauracewa zaben da za'a gudanar mako mai zuwa ba, amma har yanzu tana ganin hukumar zaben ta shirya yin magudi da sakamakon ga jam'iyya mai mulki
Shugaban jam'iyyar adawa ta Movement for Democratic Change Alliance MDCA’ Nelson Chamisa, ya gayawa manema labarai a wani taron manema labarai jiya Laraba cewa yana da tabbacen lashe zaben shugabancin kasar Zimbabwe a zaben ranar Litinin mai zuwa
Ba zai yiwu mu kauracewa nasarar mu ba, abin da waddanda basa son mu ci zabe ke so mu yi kenan
Al'umma na son mu ba masu mulkin kama karya kashi, mu shawo kan talauci, mu shawo kan cin zarafi, mu samarwa al'umma kyakyawan makoma
Nasarar mu tabbas ne! - ya kamata ku san haka
Hukumar zaben tayi watsi da bukatar jam'iyyar adawa na ganin an yi amfani da kuri'u a zaben, jam'iyar adawa ta ce jefa kuri'ar zai taimakawa shugaba Emmerson Mnangagwa na jam'iyyar ZANU-PF wajen ajiye shi a wani matsayin da zai bashi dama
Dubi ra’ayoyi
A Jamhuriyar Nijer, jarabawar ajin karshe a makarantun share fagen shiga jami’a da aka gudanar a tsakiyar watan nan na Yuli ta bar baya da kura bayan da  wata cibiyar jarabawa ta bayyana sunan wani dalibin da ya rasu a jerin wadanda  suka yi nasara
Koda yake kawo yanzu ba a bayarda wasu alkaluma dake tantance adadin daliban da suka yi nasara a jarabawar BAC ta shekarar 2018 a hukunce ba, bayanai daga kungiyoyin kare hakkin jama’a a fannin ilimi na cewa wannan jarabawa tayi muni sosai saboda wasu dalilai da ake alakantawa da rashin sanin makamar aiki kamar yadda shugaban kungiyar CODE Amadou Roufai Salao ke kokawa akai
Ministan ilimi mai zurfi Yahouza Sadissou ya dora alhakin wannan koma bayan akan tarzomar da ta dabaibaye sha’anin karatu a tsawon shekara koda yake shi da kansa ya yi amannar cewa jarabawar ta bana tayi tsauri
Wani abinda ke kara daurewa jama’a kai shine yadda aka bayyana sunan wani dalibin da ya dade da rasuwa a jerin sunayen daliban da suka ci jarabawa bayan wasu misalai na daban dake haifarda shakku a zukatan jama’a
Hukumomin ilimi na ganin wannan a matsayin wata tangarda ko kuma kuskure irin na dan’adam da ba za a rasa fuskanta ba jefi-jefi
Dalibai sama da 60000 ne suka halarci azuzuwan jarabawar BAC a bana kuma a Yanzu haka jami’ai sun dukufa ga tattara bayanai daga cibiyoyin jarabawar yankuna 8 na kasar Nijer saboda haka ake sa ran bayarda kammalallen sakamako nan da ‘yan kwanaki masu zuwa inji ministan ilimi mai zurfi

Dubi ra’ayoyi
Gwamnatin Sudan ta Kudu ta sa hannun wata yarjejeniyar share fage tsakanin ta da wata babbar kungiyar ‘yan tawayen kasar domin raba iko, da zummar kawo karshen yakin basasar kasar  na kusan shekaru biyar
Sai dai kuma wata gamayyar jam'iyyun hamayya 9 sun ki su sa hannu a wannan yarjejeniyar suna cewa sun dauki matakin saboda ba'a karbi shawarwari d a suka bayar ba
Yarjejeniyar da Muryar Amurka ta samu damar gani, ta nuna cewa har yanzu shugaba Salva Kir zai ci gaba da zama shugaban kasar, yayin da shugaban ‘yan tawaye Riek Machar, zai ci gaba da rike tsohon mukaminsa na mataimakin shugaban kasa na farko
Haka kuma yarjejeniyar ta bukaci a samar da majalisar dokoki mai mutane 550 a shirin mika mulki, sannan a samar da wasu mataimakan shugaban kasa mutane 4 kuma daya daga cikin su za ta kasance mace
Kungiyar ta yankin kasashen Afirka ta Gabas ne da ake kira IGAD ta kasance mai shiga tsakani akan wannan yarjejeniyar

Dubi ra’ayoyi
Shugabannin masu fafutukar da kotun birnin Yamai ta sallama daga kurkuku a ranar Talatar da ta gabata, sun sake jaddada anniyar ci gaba da gwagwarmaya har sai sun sauyawa hukumomin kasar ra’ayi a game da dokar harajin 2018 saboda a cewarsu talakawa na dandana kuda a sanadiyyarta
Tururuwar mutane ne suka hallara a mashigar garin Yamai domin tarbar shugabannin kungiyoyin fararen hula da kotu ta sallama, bayan sun shafe watanni 4 a gidan yari, saboda zargin shirya zanga-zanga ba da izinin hukuma ba
Shugaban kungiyar ROTAB Ali Idrissa, da ke daya daga cikin ‘yan fafutukar da aka tsare a gidan kaso saboda dalilai masu nasaba da adawa da dokar harajin 2018, ya bayyanawa manema labarai cewa suna nan akan bakarsu
A cewarsa, yanzu ma suka fara gwagwarmaya
Za dai a ci gaba da tsare wasu mutane 6 daga cikin wadanda aka kama a ranar 25 ga watan Maris domin zaman kurkuku na watanni 6, yayin da wasu ‘yan gwagwarmayar da aka kama a Zinder, da wasu da ke a rukuni na biyu na ‘yan gwagwarmyar da aka kama a ranar 15 Afrilu a Yamai, ake jiran jin yadda makomarsu za ta kasance
To amma Gamatche Mahamadou na cewa sai sun daukaka kara saboda ba su yarda cewa sun aikata laifi ba
Tun a ranakun farko na zanga-zangar ne ma’aikatar magajin garin Yamai ta bukaci kotu ta ci tarar ‘yan fafutukan makudan kudade a matsayin diyya, sai dai rashin gabatar da hujjoji ya sa alkali yin watsi da wannan bukata, matakin da masanin dokokin tsarin mulki Dakta Bubakar Amadu Hassan ke ganin za a iya dogara da shi don zuwa kotu ta gaba
Tuni dai Nouhou Arzika, da Moussa Tchangari da wasu daga cikin wadanda kotu ta sallama suka koma gidajensu
Yayin da Lirwana Abdourahmane wani lauyan mai zaman kansa ke fara zaman kurkuku na tsawon shekara guda, bayan da ya kasa gabatarwa kotu hujjar da ke gaskanta zargin cin hancin da ya ce wani alkali ya karba domin ya rufesu a gidan kaso
Saurari rohoton

Dubi ra’ayoyi
Yarjejeniyar dai na zaman wani kokari da Najeriya da Janhuriyar Nijar ke yi na kara dankon zumunci da kuma bunkasa mu'amullar kasuwanci tsakanin kasashen
Shugaban Najeriya Muhammadu Buhari da takwaran aikinsa na Janhuriyar Nijar Mouhammadou Issoufou, sun sanyawa wata yarjejeniya hannu a birnin tarayya Abuja, da zata kai ga shigo da danyen mai daga Janhuriyar Nijar, daga na a tace shi a Najeriya
Wannan babban aikin na kafa matatar mai dai a garin Mashi dake jihar Katsina za a yi shi, ana sa ran zai samarwa dubban ‘yan Najeriya da Nijar ayyukan yi, ganin irin yawan kudaden da za a kashe da kuma muhimmancin kasuwancin man fetur wanda zai bazu a duk sassan Najeriya
A wurin rattaba hannun, shugaba Mohammadu Buhari ya ce yana sa ran nan ba da jimawa ba za a samu irin wannan gurbataccen man a wasu yankuna a arewacin Najeriya
Malam Ibrahim Zakari Talba, shine shugaban kamfanin da ake kira Black oil energy, kamfanin da ya tattara kwararru da masana daga kasashen ketare wajen saka jari, wanda zai kai wannan zunzurutun kudin da suka haura naira miliyan dubu dari 7 domin tabbatar da cewa wannan babar matatar ta fara aiki daga shekara 3 zuwa 5
Talba ya kuma ce an basu izinin sayen mai daga Nijar yanzu, amma gwamnatocin kasashen biyu sun kafa wasu kwamiti guda 2 da zasu yi bincike su kuma yi nazarin aikin na tsawon watanni 3 zuwa 4
Malam Garba Shehu, kakakin fadar shugaban Najeriya ya jaddada alfanun da kasashen biyu zasu samu idan wannan aikin ya kammalu
Ga karin bayani cikin sauti a cikin rahoton Umar Faruk Musa

Dubi ra’ayoyi
A jamhuriyar Nijar, hukumomin kiwon lafiya sun kaddamar da shelar riga kafin zazabin cizon sauro ga yara daga shekaru uku zuwa biyar a birane da karkara
Sanin kowa ne zazabin cizon sauro na daya daga cikin cututtukan dake haddasa asarar rayukan kanannan yara
Yanzu haka ma'aikatan asibiti ne a Jamhuriyar ta Nijar ke bin gida-gida suna rarraba maganin
Maganin da ake kira CPS a takaice, wanda a cewar wata jami'ar kiwon lafiya Hajiya Yaha a asibitin PMI Stade dake Damagaram, ta ce bada maganin yayi tasiri a yadda suka lura, yanzu babu yawaitar cutar tunda aka fara amfani da maganin, su ma iyaye sun himmatu wajen kai yaransu asibiti don karbar maganin
Hajiya Yahar ta kuma bayana irin sauyin adadin mutanen da ke shigowa da zazzabin cizon sauro inda ta ce yanzu a sati sukan samu mutane 20 zuwa 25 sabanin a da da ake samun har mutane akalla 700 dauke da zazzabin cizon sauro a cikin sati daya kawai
Ga cikakken rahoton cikin sauti daga kasa



Dubi ra’ayoyi
Congo ta ce ta kawo karshen matsalar barkewar cutar Ebola a kasar, inda ta ce hanzarin da jami’an kiwon lafiya da hukumar lafiya ta Duniya WHO suka nuna, shi ya taimaka wajen dakile cutar
Jiya Talata, ita ce rana ta 42 da ba a samu sabon mutum da ya kamu da cutar ba
Ka'idar shawo kan cutar ta Ebola, sai an kwashe kwanaki 21 sau biyu domin shi ne wa'adin da cutar ke bayyana a fili ko ta yi kyankyasa
“Gwamnati ta yi kokari wajen daukan matakai da kuma neman tallafi cikin hanzari tare da wayar da kan jama’a kan barkewar cutar da hadurran da ke tattare da ita
,” inji shugaban WHO, Cif Tedros Adhanom Ghebreyesus
Ya kara da cewa “irin wannan shugabanci shi ya kubutar da rayuka
”
Wani mai magana da yawun hukumar ta WHO, ya dora nasarar da aka samu akan wani “sabon bincike na alluran rigakafin cutar” wanda ya ce ya ba da kariya ga mutum 3,000
Sai dai duk da haka, cutar ta halaka mutum 33 a wannan karo
Dubi ra’ayoyi
Kotun birnin Nyamai ta umurci hukumomin jamhuriyar nijer su sallami jami’an fafitikar da suka garkame a gidajen yarin yankin Tilabery tun a ranar 25 ga watan Maris saboda zarginsu da gudanar da zanga zanga ba da izinin hukuma ba
Hukumi na zargin jami’an fafitikar kungiyoyin CCAC da yunkurin tayarda zaune tsaye tare da farfasa dukiyoyin jama’a a yayin haramtaciyar zanga zanga a ranar 25 ga watan maris dalili kenan da hukumomin nijer suka bukaci kotu ta masu daurin shekara ukku ukku a gidan yari sai dai bayan nazari akan hujojin da bangarori suka gabatar alkali ya sallami wadanan ‘yan farar hula Me Boudal Effred yana daga cikin lauyoyin dake kare wadanda ake tuhuma, yace kotu ta goyi bayan biyu da ga cikin bukatoci uku da suka gabatar…
Tururuwar ‘yan uwa da aminnan arzikin da suka halarci kotun a dazu da hantsi sun nuna farin cikin akan wannan hukunci…
Sai dai wasu daga cikin mutane sama da 20 din da aka garkame a gidajen kason yankin saboda zanga zangar ta watan maris zasu ci gaba da zama a tsare saboda samunsu da hannu dumu dumu wajen tayarda tarzoma abinda hukuncin da lauyoyi suka kudiri anniyar kalobalanta a take
Ya zuwa yanzu lauyoyin gwamnati ba su bayyana matsayinsu akan hukuncin kotun ba kamar yadda a bangaren hukumomi ba wani jami’in da ya yi tsokaci game da matakin sakin wadanan mutane da shugaban kasar nijer Isuhu Mahammadu a can baya ya zarga da yunkurin kifarda gwamnatinsa ta hanyar shirya zanga zangar tsakar dare
Saurari cikakken rahoton Souley Moumouni Barma



Dubi ra’ayoyi
hukumar zabe a Zimbabwe, tace duk kuri'ar  da aka jefa a babban zaben kasar  da  za'a yi ranar 30 ga watan Yuli idan Allah ya kaimu zai yi tasiri, kuma zata kare sirrin kuri’un da aka kada
Litinin, hukumar zabe a Zimbabwe, tace duk kuri'ar da aka jefa a babban zaben kasar da za'a yi ranar 30 ga watan nan zai yi tasiri, kuma za'a kare sirrin kuri’a
Zabubbukan da aka yi a baya a kasar duk an yi zargin an tafka magudi domin taimakawa jam'iyyar ZANU-PF mai mulkin kasar
A rahoton da Sebastian Mhofu ya aiko ma Muryar Amurka daga Harare yace, Mukaddashin shugaban hukumar zaben kasar Emmanuel Magade, yayi magana da manema labarai, da jakadu, da 'yan sa ido a jiya Litinin, da zummar karfafa guiwa kan zaben da za'a yi
Yace "Tabbacin da zan baiwa jama'a da suka taru anan shine babu wata kumbiya kumbiya wajen tabbatar da kowa zai jefa kuri'arsa cikin sirri
Ra'ayina na kashin kai ne shine babu gudu babu jada baya kan cewa za'a yi kuri'a cikin sirri
Wannan itace tabbacin da nake baiwa hukumomin kasa da kasa,shine kuma tabbacin da nake baiwa al'umar kasar Zimbabwe
" 

Wannan tabbacin yana zuwa ne a dai dai lokacin da babbar jam'iyyar hamayya MDC tace zata fara zanga zanga daga Talata, idan hukumar ta gaza biyan bukatun da suka gabatar mata da suka hada da tabbatar da cewa ba'a yi magudi a zaben ba
Jam'iyyar tana zargin hukumar zaben da laifin shirin yin magudi a madadin jam'iyyar ZANU-PF mai mulkin kasar, kamar yadda tayi zamanin mulkin tsohon shugaban kasar Robert Mugabe
Dubi ra’ayoyi
Asusun talafawa yara kanana na Majalisar Dinkin Duniya , UNICEF na fadakar da 'yan jarida game da illolin aurad da yara mata da ba su kai shekaru 18 da haihuwa ba
Wakilin UNICEF ya bayyana cewa, tunkarar matsalar aurad da yara mata masu kananan shekaru tamkar gwagwarmaya ce da matsalolin da ke da nasaba da tattalin arziki, da al'adu, da yaki da talauci
A saboda haka 'yan jarida na da rawar da zasu taka a wannan fannin
Ganin yadda suke da karfin fada a ji a cikin al'umma
Shugaban ma'aikatar da ke kula da inganta rayuwar mata,da bada tallafi ga yara kanana reshen Tahoua Mallam Alhassan Isa, ya kara jaddada muhimmancin wannan lamari idan aka yi la'akkari da yadda yake da nasaba da take hakkin yara kanana kuma auren wurin na aukuwa sosai a jihar Tahoua

Saurari rohoton

Dubi ra’ayoyi
Direbobin tasi guda 11 sun mutu, wasu su su 4 kuma sun sami munanan raunuka a lokacin da wasu ‘yan bindiga suka budewa motarsu wuta a Afrika ta kudu
Birgadiyan rundunar ‘yan sandan kasar, Jay Naicker ya ce wadanda harin ya shafa suna kan hanyar su ne ta zuwa birnin Johannesburg daga jana’izar wani abokin aikinsu a lokacin da aka kai masu harin, tsakanin garin Colenso da Weenen a lardin KwaZulu-Natal
Mutane biyu cikin 17 dake cin motar babu abinda ya same su
Yanzu haka ‘Yan sanda na binciken musabbabin wannan harin, amma kishi tsakanin kungiyoyin direbobin tasi gameda hanyoyin yankin ya taba haddasa tashin hankali a baya
Kafafen yada labaran Afrika ta kudu sun bada rahoton kisan mutane 10 sakamakon rikicin da ya shafi kishi tsakanin direbobin tasi kirar karamar bas a Cape Town a wani karshen mako cikin watan Mayu
Dubi ra’ayoyi
Kwale-kwalen dogaran gabar teku sun ceci mutane daga jiragen ruwan da suka cika fiye da kima a zirin Gibralta da kuma Tekun Albonan, wadannan wurare mafi kusa tsakanin kasar Spain da gabatar tekun arewacin nahiyar Afrika
Kungiyar lura da kaurar jama'a ta Majalisar Dinkin Duniya ta ce a bana kurum fiye da mutane dubu goma sha takwas daga arewacin Afrika suka isa kasar Spain
Kasar Spain ta maye gurbin kasar Italiya a zaman kasar da bakin haure daga nahiyar Afrika da kasashen Syria da Afghanistan da kuma wasu wurare da suke kokarin arcewa daga yaki da talauci, suke son zuwa domin samun rayuwa mai inganci
Kasar Italiya wadda take fama da yawan bakin haure karkashin wata yarjejeniyar da ta kulla da kasar Libya, yanzu ta fara maida su bakin hauren kasashensu maimakon neman musu mafaka



Dubi ra’ayoyi
Amurka tana nuna damuwa akan alkiblar shirin samun zaman lafiya a Sudan ta kudu, tana mai fadin cewa shugaban kasar Salva Kir, da shugaban yan tawaye Riek Machar, basu nuna halin shugabanci da ake bukata na samun zaman lafiya a kasar ba
A saboda haka sakatariyar yada labarun fadar shugaban Amurka Sarah Sanders, tace Amurka tana tababar wadannan shugabanni za su yi aiki da zai kai ga kafa mulkin democradiya sahihi, da gudanar da harkokin gwamnati yadda ya kamata a kasar
A shekara ta dubu biyu da goma sha daya, Sudan ta kudu ta samu yanci daga kasar Sudan, to amma a karshen shekara ta dubu biyu da goma sha uku tarzoma ta barke a kasar akan fafitukar neman iko tsakanin shugaba Kir da tsohon mataimakin sa Mr Machar
Sa’anan kuma an sha keta ka’idar yarjejeniyoyin tsagaita bude wuta
Bangarorin da suka yi wani taro a birnin Khartoum a makon jiya sun kasa cimma daidaituwa akan daunin iko a tsakaninsu
Dubi ra’ayoyi
Turawan kasar Zimbabwe sun halarci gangamin jam'iyyar ZANU-PF a birnin Harare, inda Shugaba mai ci Emmerson Mnangagwa ya masu alkawarin gonakin noma tare da kare su daga duk wani kwace nan gaba
Shugaban Zimbabwe Emmerson Mnangagwa ya mika hannun sulsu jiya Asabar ga Turawan kasar, sannan ya ce ba za a kara mamaye masu gonaki ba
A wani matakin da ya saba da salon jam’iyyarsa ta ZANU-PF mai mulki, wadda kan dauki Turawan a matsayin baki tare kuma da kwace masu gonaki a karkashin gwamnatin tsohon Shugaba Robert Mugabe, Shugaba Emmerson Mnangagwa ya yi kira ga Turawan da su kada masa kuri’a a babban zaben kasar Zimbabwe da za a yi ranar 30 ga watan Yuli, ya na mai masu alkawarin samar masu da kasar noma
Mnangagwa na jawabi ne a taron da ‘yan jam’iyyarsu ta ZANU-PF ke kira “Gangamin zawarcin Farar fata,” wanda aka shirya da zummar samun kuri’un Turawa, wadanda mutumin da Mnangagwa ya gada, wato Mugabe, ya kan ce, “matattunsu ne kadai ke da amfani
”
Dubi ra’ayoyi
A ciagaba da kokarin yin kane-kane a Afrika ta fuskoki dabandaban, Shugaban China Mr
Shi (Xi) Jingping ya isa nahiyar inda zai fadada harkokin kasuwanci da diflomasiyya da wasu kasashen na Afrika
Shugaban China Xi (Shi) Jinping ya fara ziyarar aiki a kasashen Afirka hudu daga jiya Asabar, inda ya isa kasar Senegal
Ana kyautata zaton Mista Shi zai rattaba hannu kan yarjajjeniyar cinakayya ta bai daya da Senegal, wadda ke da tattalin arziki mai saurin habbaka
Tuni kasar ta China ta shiga saka jari da bayar da basussuka da kuma shiga yarjajjeniyoyi da kasashen Afirka don ta baza madahunta, ta kuma samu kaiwa ga albarkatun karkashin kasa na Afrika da kuma kasuwannin Afirka masu muhimmanci ga tattalin arzikinta
Mr
Shi zai kuma ziyarci kasashen Rwanda da Mauritius da kuma Afirka Ta Kudu
Dubi ra’ayoyi
Cutar kwalara ta kashe mutane da dama a kasar Kamaru, yayinda aka kai daruruwa asibitai da dama
Ana fargaban cewa, an shigo da cutar ne a wadansu wurare daga Najeriya, kuma tana iya bazuwa tsakanin ‘yan gudun hijiran dake gujewa tashe tashen hankalin kungiyar Boko Haram
Cutar kwalara ta kashe mutane da dama a kasar Kamaru, yayinda aka kai daruruwa asibitai da dama
Ana fargaban cewa, an shigo da cutar ne a wadansu wurare daga Najeriya, kuma tana iya bazuwa tsakanin ‘yan gudun hijiran dake gujewa tashe tashen hankalin kungiyar Boko Haram
Arabo Saidou, babban jami’in gwamnati mai kula da harkokin lafiya a yankin arewacin kasar Kamaru yace an fara samun rahoton bullar cutar kwalarar ne a kan iyakar kasar da Najeriya kimanin watanni biyu da suka shige
Yace cutar tana ci gaba da bazuwa tunda aka sami mutane hudu dauke da cutar a garin Mayo Oulo ke kan iyaka da Najeriya ranar agomas ha takwa ga watan Mayu
Yace mutane da dama, musamman kananan yara, suna mutuwa a ciki da wajen asibitai
A watan Mayu, Hukumar lafiya ta duniya ta buga rahoto cewa, an sami barkewar cutar kwalara a jihohin Adamawa, Borno da Yobe, tun watan Fabrairu, inda ake kyautata zaton kimanin mutane dubu daya da dari shida da sittin da hudu sun kamu da cutar, mutane talatin da daya kuma suka mutu
Mutane da dama suna shiga kasar Kamaru daga jihohin Adamawa, Borno da Yobe, domin harkokin kasuwanci
Akwai ‘yan gudun hijira akalla dubu dari a Kamaru da suka kauracewa garuruwansu sakamakon hare haren kungiyar Boko Haram, sama da dubu casa’in kuma suna sansanin ‘yan gudun hijira dake Minawao
Dubi ra’ayoyi
Kasar Senegal ta fara yanke hukunci ma wadanda aka samu da laifukan ta'addanci, ciki har da mambobin kungiyoyin Boko Haram da al-Ka'ida shiyyar Maghrib
Jagoran 'yan Boko Haram shiyyar Senegal ne aka yanke ,masa hukunci mafi tsanani
A wata babbar shari'a mai nasaba da ta'addanci, wata kotu ta musamman da ke Dakar, babban birnin kasar Senegal, ta yanke hukunci ga wasu da ake zargi da kasancewa 'yan bindiga su fiye da dozin guda, wadanda za su yi fursunan kama daga tsawon shekaru 20 zuwa kasa, saboda tuhumarsu da goyon bayan ta'addanci da kuma samar da kayan aiki ga kungiyoyin 'yan bindiga a fadin kasar
Ranar Alhamis kotun ta yanke hukuncin kan 'yan bindiga da dama, ciki har da Mukhtar Diokhane da mukarrabansa da aka samu da laifun kasancewa 'yan Boko Haram da kuma al-Ka'ida Shiyyar Maghreb
Adadin 'yan bindiga 14 aka yanke wa hukunci a yayin da kuma aka wanke mutane 15 daga zarge-zargen da ake masu saboda rashin kwararan hujjoji
Wadanda aka yanke wa hukuncin na iya daukaka kara
Mukhtar Diokhane, jagoran tawagar 'yan ta'addan, shi ne ya fi samun hukunci mafi tsanani na kurkukun shekaru 20

Dubi ra’ayoyi
'Yan adawar kasar Kamaru sun gaza gabatar da dan takara daya tilo da zai iya fafatawa da shugaban kasar Paul Biya wanda ya kwashe shekaru 36 yana mulkin kasar
Yan takara 28 zasu fafata a zaben shugaban kasa na ranar 7 ga watan Oktoba, wanda ake sa ran Biya zai lashe
Mai karancin shekaru a cikin yan takarar zaben ranar 7 ga Oktoba, dan jarida ne mai suna Cabral Libi
Kafin ya gabatar da sunasa a matsayin dan takara, dan shekaru 38 yace yana tababa ko zai iya yin takarar, saboda ba zai iya samar da kudin da hukumar zabe ta bukaci ga kowane dan takara, wanda ya kai dalar Amurka dubu 60
Yace sai da ya nemi magoya bayansa su taikama masa
Yace ya tabbatar da shi ne dan takara daya tilo da yake da karfin fafatawa da shugaban kasa mai ci Paul Biya saboda ya yi kokari ya samu wannan kudi dala dubu 60 a hannun magoya bayansa tsakanin kwanaki uku, ya biya hukumar zabe kamar yanda dokokin kasar suka bukaci ga kowane dan takara
Kasar Kamaru ta dade tana fama da hare haren mayakan Boko Haram da kungiyoyin awaren kasar na yankuna Ingilishi guda biyu da kuma rikicin Jamhuriyar Afrika ta Tsakiya dake shigo mata
Dubi ra’ayoyi
Shugaban Demokaradiyar Jamhuriyar Congo Joseph Kabila yace za a gudar na zaben shugaban kasa a ranar 23 ga watan Disamba, amma kuma bai yi wani karin bayani game da shirinsa ga zaben ba
Shugaba Kabila ya yi wannan jawabi ne ga al’umma ta telbijin kasar a jiya Alhamis inda ya tabbatar da cikakken mutunta kudin tsarin mulkin kasar
Sai dai yan adawa sun bayyana shakkunsu cewa zai nemi ya ci gaba da derewa bisa mulki
Patrick Muyay dan majalisa na jami’aiyar adawa ta PALU yace fahimtarsa, dokokin kasa sun biwa shugaban kasa damar mulki tsawon wa’adi biyu, a don haka yake ganin Kabila zai iya shiga takara
Wa’adi mulkin Kabila na biyu a matsayin zababben shugaba na karewa ne a 2016
Amma tashe tashen hankula da ayyukan yan bindiga da matsalolin shirya zabe, sun sa an dakatar da gudanar da zabe har sau biyu
Kabila ya jagorancin DR Congo tun lokacin da aka kashe mahaifinsa Laurent Kabila a shekarar 2001
Dubi ra’ayoyi
Sakamakon wani bincike da aka fitar, ya nuna cewar Korea ta Arewa da Eritrea, sune kasashen da aka fi samun matsalolin aikin bauta a duk fadin Duniya
Binciken na alkaluman ayyukan bauta na shekarar 2016 da aka fitar jiya Alhamis, ya yi kiyasin cewa mutum miliyan 40
3 a duk fadin Duniya, na fuskantar wannan matsalar
Binciken ya bayyana ayyukan bautar da mutane a zamanance a matsayin “safarar mutane, tilastawa mutane yin aiki, bautar da mutane saboda bashi, auren dole, da cinikin yara kanana da kuma shi kansa cinikin bayi
”
Rahoton ya nuna cewa, Korea ta Arewa ita ce kasar da aka fi samun wannan matsala ta bauta, inda mutum daya cikin kowanne kashin mutane goma ke fama da wani nau’in aikin bauta, yayin da “kasar ta ke tilastawa aksarin jama’arta yin aiki
”
Manufar fitar da wannan sakamakon bincike, shi ne a tilastwa gwamnatoci su kara himmatuwa wajen kawo karshen wannan matsala, saboda irin tasirin da hakan ke yi ga Duniya
Rahoton yana aibanata manyan kasashen duniya saboda sayen kayayyakin da aka sarrafa ta bautar da mutane
Baya ga Korea ta Arewa da Eritrea, sauran kasashen da matsalar ta bauta ta yi kamari, sun hada da Burundi da Jamhuriyar Tsakiyar Afirka da Afghanistan da Mauritania, da Sudan ta Kudu da Cambodia da kuma Iran, a cewar rahoton

Dubi ra’ayoyi
Wani babban jami’in tsaro a Jamhuriyar Niger ya fadawa Muryar Amurka cewa, ayyukan da kungiyoyin tsageru da dama ke gudanarwa a kan iyakokin kasar, na barazana ga harkokin tsaro a Nijar da baki dayan yankin
Ministan Tsaro Kalla Mountari ya fadawa Muryar Amurka cewa kungiyoyin tsagerun wadanda ke da alaka da kungiyoyin IS da Al Qaeda, na da babban hadari ga kasar, za kuma su iya kutsa kai cikin kasar idan har mahukuntan yankin ba su dauki tsauraran matakan kariya ba
Ya kara da cewa, barazanar kungiyoyin ka iya shafar tsaron nahiyar turai, idan har suka samu damar kafa tunga a kasar ta Nijar, idan aka yi la’akkari da kusancin kasar da Libya, lura kuma da yadda Libyan ba ta da tsayayyar gwamnatin da za ta iya dakile tsagerun daga tsallakawa zuwa nahiyar turai
Wannan gargadin da ya fito daga bakin babban jami’in tsaron kasar ta Nijar dangane da tsagerun, ya biyo bayan wani rahoto da ya nuna cewa Amurka ta fara kintsa jiragenta mara- matuka, a wani yunkuri da take yi na tattara bayanan sirri domin gano mabuyar kungiyoyin tsagerun a yankin

Dubi ra’ayoyi
Hukumomin da ke da alhakin shirya alhazai zuwa kasa mai tsarki daga Jamhuriyar Nijar na ci gaba da ganawa da masu ruwa da tsaki akan aikin hajjin bana, ganin cewa wasu daga cikin maniyyatan basu ida biyan kudin aikin hajjin a bana
Ganin kuma ana daf da fara tashi daga birnin Yamai ranar 30 ga watan Yuli zuwa kasa mai tsarki
"Har yanzu biyan kudin jirgin nan, ana nesa da abin da ya kamata a biya gaba daya," inji Alhaji Mani, magatakardan hukumar kula da aikin Hajji ta Jamhuriyar Nija
Ya ci gaba da cewa daga cikin mutane 8867 da suka rubuta sunayensu, 3300 kadai aka samu sun biya kudaden da ake bukata daga garesu
"Bada kudin na da muhimmanci saboda duk mai son zuwa dole ne sai an yi mashi biza, da guzuri da tikitin jirgi," inji Alhaji Mani, abubuwan da sai in an biya ne za a samar
Kampanonin dake aikin hajji sun fara nuna damuwa kan rashin biyan kudaden jiragen da zasu yi jigilar maniyyatan
Saurari rohoton Haruna Mamman Bako

Dubi ra’ayoyi
Bakin haure 318 da suka fito daga kasashe dabam dabam na yammacin Nahiyar Afrika, kasar Algeria ta taso keyarsu zuwa iyakar ta da Janhuriyar Nijar
Azawa Muhamman, wakilin ofishin dake tallafawa ‘yan gudun hijira na majalisar dinkin duniya dake garin Arlit a jihar Agadez ya tabbatar da cewa bakin sun kai 318 da aka kai garin Assamaka dake cikin jihar Agadez, inda reshen hukumar dinkin duniya da sauran masu aiki a Assamaka suka taimaka masu
Azawa, ya kara da cewa yawancin ‘yan gudun hijirar sun fito ne daga kasashen Afrika ta yamma da suka hada da, Guinea, da Senegal, da Kamaru, da Mali, da Najeriya, da Ivory Coast, da kuma janhuryar Benin
A duk lokacin da wata kasa ta koro bakin haure, sukan sami kansu cikin wani mawuyacin hali, kamar yadda wadannan ‘yan gudun hijirar da aka ceto daga Assamaka suka sami kansu a ciki
Azawa, ya kuma ce, yawancin bakin sun galabaita saboda tafiyar da suka sha da kafa
Ruwa, abinci da magunguna sune muhimman abubuwan da aka taimakawa ‘yan gudun hijir da su, daga nan aka sanya su a cikin mota zuwa Agadez inda ake raba su zuwa wasu garuruwa
Bisa ga abubuwan dake faruwa ana iya cewa garagadin da gwamnatin Nijar ta yiwa makwabciyarta, kasar Algeria akan ta daina jibge mata bakin haure ‘yan Afrika akan iyakarta bai kai ga kunnuwan ta ba
Yanzu dai an zuba ido a ga yadda hukumomin Nijar zasu bullowa wannan lamarin
Za ku ji karin bayani a cikin wannan rahoton na wakilin sashen hausa, Haruna Mammane Bako

Dubi ra’ayoyi
A ranar Litinin, majalisar dokokin Masar ta zartas da dokoki, ciki har da daya wadda za ta bai wa 'yan kasashen ketare izinin zama 'yan kasa, muddin suka ajiye kudi dala dubu dari hudu, kimanin Naira miliyan 150 a wani bankin kasar
Hakan zai dogara ne idan mai ajiyar ya kyale kudaden a bankin na tsawon shekaru biyar, kuma ya ci gaba zama a kasar
'Yan majalisar sunce wadanda za su ci gajiyar wannan shiri ba za su sami izinin shiga ko 'yancin siyasa ba, sai bayan shekaru biyar
Wasu 'yan majalisa da masu sukar lamirin a kafofin sada zumunta, sun zargi Shugaban kasar Abdel Fattah al-Sisi da sayar da 'yancin zama dan kasar ga masu zuba jari

Dubi ra’ayoyi
Bude ofishin jakadancin shine ya kawo karshen ziyarar kwanaki uku da Isaias Afwerki, shugaban Eritrea ya kai Habasha
Kasar Eretria ta sake bude ofishin jakadancin ta a Habasha
Bude ofishin da aka yi yau litinin na zuwa ne mako guda bayan da kasashen biyu suka ayyana kawo karshen yaki na kan iyaka da aka kwashe shekaru 20 ana yi, abinda yayi sanadiyar mutuwar dubban mutane
Firayin ministan kasar Habasha Abiy Ahmed ya mikawa shugaban kasar Eretria, Isaias Afwerki makullan ofishin jakadancin dake Addis Ababa, babban birnin Habasha
Dubban mutane sun nuna farin cikin su jiya Lahadi a Addis Ababa a yayinda Abiy ya rungume Isaias a wajen wani bikin raye-raye da kade-kaden murnar yarjejeniyar da kasashen biyu, dake yaki a baya suka rattabawa hannun
“Kiyayya, da wariya, da kuma zagon kasa sun kare yanzu, “abinda Isaias ya fadawa yan Habasha kenan idanuwan shi cike da hawaye
Ya kuma ce, a shirye muke mu yi aiki tare da “ku” don samun cigaba
Babu wanda zai lalata kaunar da muka farfado da ita yanzu

Dubi ra’ayoyi
Hulda tsakanin kasashen Habasha da Eritiriya sai kara inganta ta ke yi
Ko a karshen makon nan, sai da shi ma Shugaban Eritiriya ya kai ziyara kasar Habasha, inda zai yi kwanaki uku ya kuma bude ofishin jakadancin kasarsa
Shugaban Eritiriya (Eritrea) isa kasar Habasha a cigaba da daukar matakan kawo karshen fafatawar da kasashen biyu su ka kwashe shekaru 20 su na yi
Ana kyautata zaton Isaias Afwerki zai yi kwanaki uku a kasar ta Habasha, inda zai sake bude ofishin Jakadancin kasar ta Eritrea a birnin Addis Ababa a gobe Litini sannan ya kuma ziyarci wani babban kamfani
A makon jiya shi ma Firaministan Habasha Abiy Ahmed ya je kasar ta Eritrea inda shugabanni biyu su ka rattaba hannu kan yarjajjeniyar sake bude ofisoshin jakadancinsu, da maido da huldodin wasanni da diflomasiyya

Dubi ra’ayoyi
Ga dukkan alamu dai mahara sun sha alwashin sa kasar Somaliya gaba
Ko a jiya Asabar sai da su ka yi yinkurin sake yin kashe-kashe a wannan galabaitacciyar kasar, to sai dai Allah bai ba su nasara ba
A maimakon haka ma, an hallaka dukkanninsu biyar; su kuwa soja daya ne kawai su ka hallakar
Mutane a kalla shida ne su ka mutu -- ciki har da mahara biyar -- a wasu hare hare biyu na jiya Asabar daura da Fadar Shugaban kasa a Mogadishu, babban birnin kasar Somaliya a cewar Shaidu
A cewar wadanda al'amarin ya auku a gabansu, wata mota wadda ta sheko a guje ne ta tarwatse a wani wurin duba ababen hawa daura da lambun shakatawar nan na Peace Garden, wanda wuri ne na gwamnati, daga nan kuma sai aka shiga musayar wuta tsakain jami'an tsaro da 'yan bindigar
Rahotanni na nuna cewa jami'an tsaro sun yi matukar fafatawa da 'yan bindigar har sai da su ka murkushe su
Rahotannin da aka faru samu na nuna cewa duka-duka mutane shida ne su ka mutu: wato da wani sojan gwamnati da kuma 'yan bindigar su biyar

Dubi ra’ayoyi
A kalla mutane shida aka kashe da suka hada da maharan a wadansu tagwayen hare hare da aka kai yau asabar kusa da fadar shugaban kasar Somaliya dake Mogadishu, bisa ga cewar shaidu
Shaidu sunce, wata mota dankare da nakiya a cikin gudu ta tarwatse wajen binciken ababan hawa kusa da wurin shakatawa da ake kira Peace Garden, daga nan aka yi musayar wuta tsakanin ‘yan bindigan da jami’an tsaro
Rahotannin farko na nuni da cewa, mutane shida da suka hada da sojan gwamnati da kuma mahara biyar aka kashe a harin
An bayyana cewa, wadansu mutane sun ji rauni sakamakon hare haren
Dubi ra’ayoyi
Yayin da wasu ke tsammanin wannan karon Shugaba Paul Biya zai yar da kwallon mangoron saboda shekaru, sai ga shi kuma ya ce zai sake tsayawa takara
Dadadden Shugaban Kamaru, Paul Biya, ya bayar da sanarwar cewa zai sake tsayawa takara na wani wa'adi, a wani yinkuri na tsawaita mulkin da ya yi tsawon shekaru 36 ya na yi
Biya, dan shekaru 85 da haihuwa, ya fadi ta kafar twitter jiya Jumma'a cewa zai tsaya takara a zaben da za a yi a watan Oktoba
Ya ce zai tsaya takara ne don tabbatar da ganin cewa kasar ta Kamaru ta dada zama dunkulalliya, mai kwanciyar hankali da kuma cigaba
Ya kara da gaya ma 'yan kasar ta Kamaru cewa, "A shirye na ke in amince da wannan kiraye-kirayen da ku ke ta yi babu kakkautawa
"
Biya ya yi ta shugabantar Kamaru tun daga 1982 kuma idan ya zake cin zabe a karo na 7, zai shugabanci kasar har lokacin da ya zama dan shekaru fiye da 90 a duniya
Dubi ra’ayoyi
Dadadden shugaban kasar Kamaru Paul Biya, ya sanar da zai sake shiga takarar shugabancin kasar na wani sabon wa’adi
Biya, ya dare a kan shugabancin Kamaru tun shekarar 1982 kuma shine shugaban kasa na biyu da yafi dadewa a kan karagar mulki a nahiyar Afrika, bayan shugaban Equitorial Guinea, Teodoro Obiang
A shekarar 2008 ne Biya ya soke adadin wa’adin shugabanci kasar, lamarin da ya bashi damar ci gaba da shiga takara kuma ya lashe zaben shekarar 2011
Kasar Kamaru tana fama da hare-haren Boko Haram a arewacin kasar da kuma kungiyar yan awaren kasar, a yankuna biyu na masu amfani da harshen Ingilishi

Dubi ra’ayoyi
Rashin kasancewar wakilin jam'iyyar dake mulki wurin kaddamar da kundun kare hakkin bil Adama ya sa jam'iyyun adawar kasar shakkan ko za'a gudanar da zaben kasar cikin lumana
Jam’iyyyun adawa a Zimbabwe sun fara nuna shakkun cewa jam’iyya mai mulki ta ZANU-PF, ba za ta gudanar da zabe cikin Lumana ba nan gaba a wannan watan
Wannan kokwanto na zuwa ne, bayan da aka gaza samun halartar ko daya daga cikin wakilan jam’iyyar wajen bikin kaddamar da wani kundin manufofin kare hakkin bil Adama da kungiyar Amnesty International ta jagoranta a jiya Alhamis
Da yawa daga cikin mambobin sauran jam’iyyun siyasar kasar sun halarci taron a lokacin da kungiyar ta Amnesty International ta kaddamar da manufofin kare hakkin dan adam a Harare, babban birnin kasar
Mataimakin shugaban kungiyar a kudancin Afirka, Muleya Mwananyanda, ya ce kasar ta Zimbabwe ta fuskanci matsalolin take hakkin bil Adama a shekarun baya, kamar na tilsatawa mutane su bace a kasar
Kungiyoyin kare hakkin bil Adama da dama, sun sha zargin tsohon shugaban kasar Robert Mugabe da yin amfani da tsare jama’a da azabtarwa da yin garkuwa da mutane domin ci gaba da zama a kan karagar mulki
Amma mataimakin shugaban kungiyar ta Amnesty, ya ce wannan lokaci ya wuce





Dubi ra’ayoyi
A jamhuriyar Nijar, wasu kungiyoyin fararen hula sun bada sanarwar kafa gungu da zummar yaki da miyagun ayyukan da ke barazanar maida hannun agogo baya wajen wanzar da damokradiyya, sannan sun lashi takobin yaki da masu cin hanci da handamar dukiyar jama’a
Ta hanyar wani kwarkwaryan biki ne wadannan kungiyoyi suka bada sanarwar kafa gungun Forum de LA Societe Civil Nigerienne Pour Un Niger Nouveau;
Kungiyoyin da suka hada da ANC da OVUL da ANPD na cewa halin da ake ciki a yau a Nijar an kai matsayin da za a sake sabuwar tafiya domin tabbatar da zaman lafiya da ci gaba mai dorewa a Nijar sabuwa
"Mu kokawar da muke yi domin kasarmu ta bunkasa, talaka ya zamanto an tausaya mashi game da tafiyar da mulki
Kuma ya zamanto ba mutane kalilan ne ke babakere da dukiyar kasa," inji jagoran wannan hadaka, Dakta Bubakar Amadou Hassan
Ya ci gaba da cewa, "Muna so ne a shimfidar da dimokradiyya da doka, duk wanda bai da gaskiya in aka gurfanar da shi a gaban kotu, a ba shi rashin gaskiyarshi, mai gaskiya kuma a bashi kuma babu wanda zai zamanto zai taka doka a ce wai don kana tare da iko, wato kai bai yiwuwa a tuhumeka wancan a tuhumeshi
"
Domin fayyacewa ‘yan Nijar bambancin tsarinta da na sauran gungun kungiyoyin da aka saba kafawa a wannan kasa, hadakar FSCN ta fara yi wa ‘yan siyasa hannunka mai sanda kamar yadda sakatarenta Dambaji Son Allah ya bayyana
'Wannan kungiyar da muka kafa ba kungiya ba ce wadda 'yan siyasa za su ce za su yi amfani da ita
Mu ba mu tare da 'yan siyasa na adawa ko na iko,"
Rashin jituwar da ke tsakanin bangarorin siyasar Nijar akan maganar shirye-shiryen zabe na daga cikin abubuwan da ke daukar hankalin wannan sabuwar hadaka
Yanzu haka hankalin jama’ar Nijar ya karkata wajen kotun Yamai domin jin hukuncin da alkali zai yankewa wasu masu fafutuka a wata shari’ar da ke cike da cece-kuce saboda haka, sabon gungun na FSCN ya gargadi alkalan shari’a cewa kada su saurari dukan wani katsalandan ko wata barazana akan aiki

Dubi ra’ayoyi
A taronsu da suka kammaa a Mauritania makon jiya shugabannin Afirka sun lashi takobin yaki da tsatsauran ra'ayi a kasashensu da zummar kawar da ta'addanci
Shugabannin kungiyar Tarayyar Afirka da suka yi taro a Mauritia a makon da ya gabata, sun yi alkawarin kara kaimi wajen yakar kungiyoyin masu tsattsauran ra’ayi a nahiyar, musamma ma a yankin Sahel
Wannan alkwari, na zuwa ne bayan wasu hare-hare da kungiyoyin masu ikrarin jihadi suka kai a wasu kasashen yankin Sahel, ciki har da wani hari da ya halaka sojojin Jamhuriyar Nijar 10 a kudu maso gabashin kasar, da wani hari akan hedkwatar rundunar hadin gwiwar kasashe biyar da ke yaki da masu ikrarin jihadi ta G5 Sahel a Sevare da kuma wasu hare-hare biyu da suka auku a Mali
Sai dai wasu kwararru sun yi gargadin cewa, da wuya kungiyar ta AU ta iya kara assasa karfi rundunar hadin gwiwar ta G- Sahel, wacce aka kafa a bara
A wani labari mai nasaba da wannan, wasu mata masu rike da manyan mukamai, sun yi kiran neman karin tallafi daga kasashen duniya, domin taimakawa mata da ‘yan mata su tsira daga matsalolin rikice-rikice da ayyukan ta’addanci da rashin ci gaba da da kasashen yankin Sahel ke fama da su
Ministar harkokin wajen Sweden, da mataimakiyar babban sakataren Majalisar Dinkin Duniya, da wakiliya ta musamman kan harkokin mata, zaman lafiya da tsaro ta kungiyar Tarayyar Afirka ne suka yi wannan kira, bayan da suka kammala wata ziyarar hadin-gwiwa da suka kai Jamhuriyar Nijar da Chadi, inda suka hadu da mata daga bangarorin al’uma daban-daban




Dubi ra’ayoyi
A jamhuriyar Niger an gurfanar da masu adawa da dokar kara haraji da gwamnati ta yi gaban alkali wanda ya tsayar da ranar 24 ga wannan watan a ranar da zai yanke hukumci
'Yan fafutika kusan su 20 ne aka gurfanar dasu a gaban alkali, a shari'ar da ake yi masu wadda take cike da cecekuce
Maganar ta samo asali ne daga gangamin da fararen hula suka yi a watan Maris na bana, suna adawa da sabbin dokokin haraji da gwamnatin ta yi cikin kasafin kudin wannan shekarar
Shari'ar da ta kwashe sa'o'i da dama ranar Litinin, lauyoyin gwamnati da lauyoyi dake kare mutanen da ake tuhuma, sun tafka muhawara zazzafa
Rahamanu Usman, daya daga cikin lauyoyin dake kare 'yan gwagwarmayar, ya yiwa Sashen Hausa karin bayani ta waya
Yana cewa abun da suka fahimta shi ne gwamnati ta dauki matakin ne domin ta hana mutane adawa da dokar kasafin kudi
Kowa ya san dokar ta kunshi abubuwa da dama da suka tauye hakkin talakawa, injishi
Amma a nashi bangaren, alkali mai shigar da kara ya bukaci kotu ta yankewa wadanda ake tuhuma hukumcin zaman kaso na shekaru uku uku, wasu kuma shekara guda guda ko wata shida shida
Amma lauyoyin dake kare su sun shure bukatar, domin a cewarsu zargin da ake yiwa mutanen su bashi da tushe a dokance
Alkali mai shari'a ya dage yanke hukumci sai ranar 24 ta wannan watan
A saurari rahoton Souley Barma

Dubi ra’ayoyi
Kwatankwacin kashi 25 cikin dari na dukiyar nahiyar Afirka ko dalar Amurka biliyan 148 ne ake sacewa ana boyesu a wasu kasashe tare da wasu bankunan sirri a wurare irinsu Panama

Cin hanci da rashawa yana janye makudan kudi, dala miliyan dubu dari da arba'in da takwas ($148 Billion) ko wace shekara daga Afirka, inji kungiyar hada kan kasashen Afirka AU
Watau kashi 25 cikin dari na dukiyar da al'ummar nahiyar suke samarwa, kamar yadda kungiyar ta AU tayi kiyasi, wadda yake matukar yashe dukiyar da gumin al'ummarta suka samar
A taron kolin kungiyartarayyar Afirka karo na 31 da aka yi makon jiya a Mauritania,shugabannin kasashen Afirka sun ce suna son su hana sace karin dubban miliyoyin dala ta wajen ganin an soke sirri dake tattare da ajiyar banki da kuma rangwamen haraji a kasashen ketare
Paul Kagame yayi aiki mai kyau inji Kane
Duk da haka akwai wasu shugabannin kasashen Afirka da suke fakewa da saukin haraji wajen satar dukiya su boye a ketare inji Kane
Hadakar 'Yan jarida daga kasashen duniya daban daban suna haska fitila kan harkokin banki da ake gudanarwa cikin sirri, da suka wallafa kasidu kan wannan harka da aka lakabawa suna "Panama and Paradise Papers" da turanci
Binciken da suka gudanar ya bankado kamfanoni da ajiyar bankuna na sirri da manyan 'yan siyasa da 'yan kasuwa daga nahiyar suke amfani da su wajen boye dukiya
Dubi ra’ayoyi
Wata hadakar kungiyar 'yan tawaye a Sudan ta Kudu sun yi watsi da yarjejeniyar zaman lafiya da aka cimma a Uganda tsakanin bangaren shugaban kasa da bangaren tsohon mataimakinsa
'Yan tawaye a Sudan ta kudu sun yi watsi da yarjejeniyar zaman lafiya da gwamnatin kasar tayi ikirarin cewa duka sassan biyu sun amince dashi
Wannan labarin ya kashe gwuiwar dokin da ake dashi na ganin an kawo karshen yakin basasar kasar na kusan shekaru biyar
A rahoton da Mohammed Yusuf ya aikowa Muryar Amurka daga Nairobi, ya ce a cikin wata sanarwa da kungiyar 'yan tawayen Sudan da Kudu da ake kira SPLM ta ce hakika an tattauna kan batun daunin iko- amma ba'a cimma matsaya a hukumance akai ba
Tunda farko wata hadakar 'yan hamayyar kasar data kunshi jam'iyu tara,wacce ake kira South Sudan Opposition Alliance da turanci ta yi watsi da yarjerjeniyar
Kwaje Lasu, shi ne kakakin hadakar, ya ce
Bamu da hanu a cikin yarjejeniyar
Wannan ya kaucewa amannar da mukayi da damawa da kowa
Bugu da kari, duk shawarwarin da aka yi da sunan daftari kan daunin iko-hakan bai tabo baki daya musabbabin rikicin ba
"
Shugaban kasar Sudan ta Kudu Salva Kiir, da shugaban 'yan tawaye Riek Machar sun gudanar da shawarwari ranar Asabar a birnin Entebbe, wani ziri a tafkin Victoria
Duk da cewa ba'a tsammain a cimma matsaya da zata warware fitinar baki daya, akwai tsammanin a sami zaman lafiya ganin matakai da aka dauka na baya bayan nan
Sassan biyu da suke gaba da juna, sun amince ranar Jumma'a su janye dakaru daga birane, bayan da aka cimma yarjejeniyar zaman lafiya a karshen watan Yuni



Dubi ra’ayoyi
Gwamnatin Niger ta mayar wa majalisar dokokin kasar kudurin kasafin kudin bana domin rage haraji kan gidaje da filaye da ake sayarwa
Yawan koke koken jama’a masu cinikayyar gidaje da filaye sun sa gwamnatin Jamhuriyar Niger yanke shawarar rage harajin da ta sa cikin kasafin kudin kasar na bana
Gwamnati ta aikawa majalisar dokokin kasar da ta yiwa kundun kasafin gyaran fuska
Kakakin ‘yan adawa a majalisar Issoufou Isiyaka yace dama sun san za’a yi haka
Yace tun farko sun fada cewa harajin da aka sa akan gidan da aka sayar ko fili ya yi yawa
Yanzu gwamnati ta gani ta komo baya
Yawan haraji ba zai sa a samu kudi sosai ba
A wani bangaren kuma gwamnatin kasar ta umurci ma’aikatar kwastan ta kasar ta gaggauta soma aiwatar da wani tsarin harajin awon kaya matakin da tuni aka fara zullumi a kansa
Kakakin masu adawa a majalisar dokokin kasar y ace harajin da aka sa a kan abincin da mutane da yawa ke anfani dashi kamar madara, hatsi da shinkafa kamata ya yi gwamnati ta sake dubawa ta rage harajin
Idan bata rage harajin ba zata jawowa talakawa babbar matsalar kuncin rayuwa
A saurari rahoton Souley Barma


Dubi ra’ayoyi
A karshen ziyarar tawagar Majalisar Dinkin Duniya ta bayyana cewa akwai bukatar cikin hanzari majalisar ta canza ra’ayi daga dari darin da take da shi wajen bada kudaden gudanar da rundunar hadin guiwar G5 Sahel domin murkushe kungiyoyin ta’addancin da suka addabi yankin Sahel
Bayanai na nunin bikin magaji ya hana na magajiya a ‘yan shekarun baya-bayan nan a nan Nijar inda hukumomin kasar suka fi bai wa sha’anin tsaro fifiko a maimakon ayyukan inganta rayuwar jama’a a sakamakon yawaitar ayyukan ta’addanci
Lamarin da ya matukar haddasa kuncin rayuwa a karkara inda talauci da jahilici da rashin ingantaccen tsarin kiwon lafiya yafi shafar mata
Mataimakiyar sakataren Majalisar Dinkin Duniya, Amina Mohammed wacce ta ganewa idanuwanta zahirin halin da ake ciki a yankunan Maradi da Yamai ta sha alwashin fahimtar da Majalisar Dinkin Duniya bukatar tallafawa rundunar G5 Sahel don ganin an sassauta wahalhalun gwamnatocin da matsalar ta’addanci ta hanawa sakat
A take wannan yunkuri ya samu goyon baya daga shugabar kwamitin sulhu na Majalisar Dinkin Duniya, Margot Elizabeth Wallstrom, mai mukamin ministar harkokin wajen Sweden wacce ta ce ita ganau ce a game da halin da mata ke ciki a Nijar saboda haka dole ne kasashen duniya su yi wani abu akan matsalolin da ta’addanci ya haddasa akan iyakokin kasahen Sahel
Tana mai cewa, ba za ta yi kasa a gwiwa ba wajen isar da wannan sako a gaban kwamitin sulhu
Ministar ayyukan ci gaban matan Nijar, Madame Elbak Hajiya Zeinabou Tari Bako ta yi murna da jin wannan labari
Sai dai matemakiyar sakataren Majalisar Dinkin Duniya Amina Mohammed ta ce ba girin-girm ba ta yi mai
Inda ta ce, yawanci a kasashenmu na Afirka idan aka kawo kudi ‘yan karkara ba sa gani saboda haka za su kokarin ‘ganin kowa ya gani ya kuma samu
’

Dubi ra’ayoyi
A karkashin sabuwar yarjejeniyar da suka kulla madugun 'yan tawaye zai koma kan mukaminsa na mataimakin shugaban kasa kana a kwao karshen yakin da suka kwashe shekara biyar suna yi
Shugabanin bangarorin kasar Sudan ta Kudu sun cimma yarjejeniyar samun zaman lafiya data tanadin sake maida shugaban yan tawaye Reik Macha bisa mukaminsa na mataimakin shugaban kasa da kuma yiwuwar kawo karshen yakin basasar shekaru biyar a kasar
Ministan harkokin wajen Sudan Al- Diedry Ahmed shine ya bada wannan sanarwar a karshen shawarwarin da aka yi a kasar Uganda wadda shugabanin Ugandan Yoweri Museveni da takwaran aikinsa na Sudan Omar Al Bashi suka shiga tsakani
Yarjejeniyar ta tanadi nada mataimakan shugaban kasa guda hudu ciki harda mace daga bangaren masu hamaiya
An kula yarjejeniyar ce da nufin kawo karshen yakin daya barke a shekara ta dubu biyu da goma sha uku, bayan da aka bata tsakani shugaba Salva Kr da mataimakinsa a wancan lokacin shugaban yan tawaye Reik Machar
Yarjejeniyar makamancin wannan da aka kula a shekara ta dubu biyu da goma sha biyar ta wargaje shekara guda bayan an kula ta


















Dubi ra’ayoyi
Shugabannin kasashen Eritrea da Ehiopia sun rungumi juna a tashar kasa da kasa ta Asmara yau lahadi, wani abin tarihi a daya daga rikicin da aka jima ana tafkawa a nahiyar Afrika
Ganawar tsakanin shugaban kasar Eritrea Isaias Afwerki da Firai Ministan kasar habasha Abiy ahmed ta share fagen dangantaka tsakanin kasashen biyu
Taron kolin da ake gudanarwa a babban birnin kasar Eritrea Asmara, shine na farko da shugabannin gwamnatocin suka gudanar tun shekara ta dubu biyu, lokacinda Afwerki, da tsohon PM kasar Habasha Meles Zenawi ya sa hannu a yarjejeniyar da ake kira yarjejeniyar Algiers, da ta kawo karshen rikici tsakanin kasashen biyu da ya janyo asarar rayuka
Kasar Habasha taki aiwatar da yarjejeniyar da ta bukaceta ta shata kan iyakar kasashen biyu, bayan shekaru biyu da sa hannu a yarjejeniyar ta Algiers, Habasha ta ci gaba da mamaye filin dake kusa da kotun kasa da kasa da aka ba Eritrea
Wannan ya janyo yakin cacar baki tsakanin kasashen biyu na kusan shekaru ishirin, da yafi shafar kasar Eritrea da bata da girma
Dubi ra’ayoyi
Mugunyar kungiyar nan ta Taliban ta sake kai wani hari a Mogadishu babban birnin kasar Somaliya, inda su ka kashe mutane da dama
Mutane sama da 15 aka kashe wasu kuma sama da 24 aka raunata, a wasu hare-hare biyu da aka kai jiya Asabar a rukunin ginin da ke kunshe da Ma'aikatar Cikin Gida da Ma'aikatar Tsaro da ke Mogadishu babban birnin kasar Somaliya a cewar shaidu
Hari na farko ya auku ne lokacin da wasu 'yan bindiga su tayar da wasu manyan bama-bamai a mashigar Ma'aikatar ta Cikin Gida kafin wasu mayaka uku su ka abka ciki
An ga hayaki na ta tashi a wurin
Shaidu sun ce su ma jami'an tsaro sun kaddamar da hare-haren taka ma mayakan burki, inda su ka kwashe sa'a guda su na ta musayar wuta da mayakan kafin su ka yi nasarar shawo kan mamayar, su ka kuma kashe mayaka ukun duka
Shaidu sun ce daga cikin wadanda aka kashe a hari na farkon har da ma'aikatan gwamnati

Dubi ra’ayoyi
An kashe sama da mutane goma sha biyar, sama da ishirin kuma suka ji raunuka a wadansu tagwayen hare hare da aka kai yau asabar a harabar ma’aikatun harkokin cikin gida da kuma na tsaro a Mogadishu babban birnin kasar, bisa ga cewar shaidu
An kai harin farko ne lokacin da ‘yan bindiga suka tada manyan nakiyoyi a kofar shiga ma’aikatar harkokin cikin gida kafin wadansu mahara uku suka kutsa ciki
An ga hayaki ya turnuke wurin
Shaidu sun ce jami’an tsaro sun kai harin yaki da ta’addanci suka yi musayar wuta na sa’oi da dama da maharan kafin suka kawo karshen mamayar suka kuma kashe dukan maharan uku
Bisa ga cewar shaidu, ma’aikatan gwamnati suna daga cikin wadanda aka kashe a harin na farko, yayinda wani jami’I da ya nemi a saya sunansa yace mai yiwuwa adadin wadanda suka rasu ya karu, yayinda jami’ai suke ci gaba da bincike cikin ma’aikatar, da harabar da kuma ofishin ‘yan sanda dake tsallaken titi
Mutane da dama sun makale a cikin ma’aikatar lokacin da ake musayar wutar,wadansu kuma suka rika tsalle ta taga suna gudu
Ma’aikatar dake kan wata hanya da ake yawan hada hada, tana kusa da majalisar dokoki da kuma fadar shugaban kasa
An kuma kai hari na biyu a harabar rundunar yan sanda dake fuskantar ma’aikatar harkokin cikin gida
Abdulkadir Abdirahman Aden, shugaban ma’aikatar agajin gaggawa yace tawagarsa ta kwashe sama da mutane goma sha bakwai da suka ji raunuka daga kusa da inda aka kai hare haren
Kungiyar ta’adda a Somalia Al-Shabab ta dauki alhakin hare haren
Kawo yanzu gwamnati bata yi wani bayani dangane da hare haren da aka yi asarar rayuka ba


Dubi ra’ayoyi
Duk da jibge dimbin jami’an tsaro a jihohi biyun dake tawaye inda ake anfani da harshen Turanci, har yanzu harkokin tsaro sai ci gaba da tabarbarewa su keyi
Matsalar tsaro na ci gaba da tabarbarewa a jihohin ’yan aware guda biyu wadanda suke amfani da harshen turanci
Duk da cewa gwamnatin Kamaru ta cika jihohin da jami’an tsaro amma har yanzu, ta kasa shawo kan lamarin
Alhaji Abdulkadiri mazaunin Birnin Baminga yace lamarin tsaro na kara ta’azzara saboda abinda Kudancin Kamaru ke yi
Ya ce an kama mutane an kulle su
An kamo shugaban su daga Nigeria shima, an tsare shi
An kona gidajensu, kuma gwamnati bata dauki matakan kawo zaman lafiya ba
Alhaji Abubakar wanda yake cikin kwamitin da gwamnatin Kamaru ta kafa domin wanzar da zaman lafiya a bangaren ‘yan awaren ya ce abun da gwamnati ta tsara domin taimakawa ‘yan tawayen yana da mahimmanci
Akan cewa gwamnati ta tausaya masu akan irin hasarar da suka yi
Ita ma gwamnatin ta yi hasarar makarantu
Ministan harkokin cikin gida yace, gwamnati zata bada umarnin soma aikin gyara wuraren da aka lalata harda makarantu
Musa Useni dan kungiyar kare hakkin bil Adama a Kamaru ya ce matakan da suke dauka su ne ta hanyar tuntubar gwamnati da fahimtar dasu domin su shawo kan ‘yan tawayen zuwa teburin yin shawarwari inda zasu samu su tattauna hanyoyin samun masalaha
Abu na biyu kuma yaran da gwamnati ta kwashe da ba’a san inda suke ba za’a fadakar da gwamnati illar dake tattare da ci gaba da yin hakan
A saurari rahoton Muhammad Awal Garba


Dubi ra’ayoyi
Kasar Habasha ko Ethiopia ta kori jami’an gidan yari guda biyar a wani gidan kurkukun da ake zargin ana aikata rashin imani daga aiki, sakamakon wani rahoto da ya nuna yadda ake cin zarafin mutane da take musu hakkokin su
Daya daga cikin Jami’ain biyar da aka kora daga aiki yau Alhamis, shine ma shugaban gidan yarin
Korar ta zo dab kafin kungiyar kare yancin bil’adama ta duniya ta Human Rights Watch ta fitar da rahoton dake nuna yadda ake cin zarafin fursunoni a gidan yarin Ogadan dake yankin Soamli dake gabashin kasar ta Ethiopia
Rahoton ya hada da shedar fursunonin dake gidan yarin wadanda suka bayyana cin zarafi da muzgunawar da ake yi musu ta hanyar azabtar da su cikin wani kunci da kuma hana su samun kulawar lafiyarsu da abinci

Dubi ra’ayoyi
Harin da al-Shabab ta kai tsakiyar kasar Somalia a kokarin diban kananan yara a wani kauye domin horas dasu su zama mayakansu ya yi sanadin mutuwar mutane 15
Akalla mutum15 ne suka rasa rayukansu a yankin tsakiyar kasar Somalia, bayan wata arangama da ta auku a tsakanin wasu mazauna karkara da mayakan Al Shabab, wadanda suka yi yunkurin diban kananan yara a wani kauye a matsayin wadanda za su mayar mayakansu
A cewar majiyoyin cikin gida, mayakan Al Shabab 10 ne suka mutu kana mazauna karkara biyar suka riga mu gidan gaskiya a kauyen Aad da ke tsakiyar hukumar Galmudug
Wani mazaunin kauyen da ya nemi da kada a bayyana sunansa, ya fadawa Sashen Somaliyanci na Muryar Amurka cewa, kwanaki biyu da suka gabata, mayakan na Al Shabab, sun tattauna da wasu shugabannin kauyen guda biyu, inda suka nemi da ba su mayaka
“Fadan ya kaure ne bayan da suka nemi a mika musu kananan yara a matsayin mayaka,” mazaunin kauyenm ya kara jaddawa
Ya kara da cewa, daga haka ne kuma, sai mazauna kauyen suka hada kansu suka nuna tirjiya ga mayakan Al Shabab, amma daga baya sai ‘yan kungiyar ta Al Shababa suka karbe ikon kauyen



Dubi ra’ayoyi
Hadarin da ya auku a ma'akatar zinari da ya rutsa da mutane 74 wadanda akasarinsu yara kanana ne da suka bar makarantunsu suka shiga aikin ya sa gwamnatin kasar ta fitar da sabuwar dokar

Kasar Kamaru tana kira ga yaran da suke barin karatu suna aiki a masana’antar hakar zinari da su daina yin hakan
Kasar ta kaddamar da wannan gangami ne biyo bayan wani rahoto da yace hatsari da aka yi a masana’antar hakar zinari ya kashe mutane 74 a cikin wannan shekara kuma galibin su, yara ne da ya kamata a ce suna makaranta
Ga fasara rahoton wakilin Muryar Amurka Moki Edwin Kindzeka daga garin Betare –Oya dake gabashin Kamaru
Gungun wasu matasa Kamaru su biyar da wata yar gudun hijirar jamhuriyar Afrika ta tsakiyar guda, sun je bakin rafi suna neman zinari
Daya a cikin matasan tana goye da jinjiri a bayanta, cikin dauda ta tabo a tana neman zinari
Wadannan matasa yan shekaru 11 ne zuwa 15, suna daga cikin yaran da suka daina zuwa makaranta suka shiga aikin neman zinari
Matasan sun ce kamfanonin China suna biyan su dalar Amurka daya na aiki da suke musu, akwai kuma karin la’ada idan sun samu zinarin
Hukumomin gwamnati sun fadawa mazauna yankin su daina hakar ramukar neman zinari a wurin
Amma tsananin bukatar kudi yasa ana yin watsi da umarni hukumomin, ciki har da yan gudun hijira da suke barin sansanoninsu da iyayensu da ya kamata a ce ‘ya’yansu suna zuwa makaranta
Yves Bertrand Alienou babban jami’i ne a karamar hukumar yankin Lom da Djerem
Yana zuwa kauye kauye yana kirar mutane su daina hakar zinari kuma su maida ‘ya’yansu da suke cikin wannan aiki, makaranta
Sakon na farko shine tausayawa daga hukumomin daga hukumomin da muke wakilta, amma batu mai muhimmanci, shine muna kira a gare su, su daina shiga wannan aiki mai hadari a wurin
Kamar yanda suka sani kuma suka ga cewa aikin na tattare da hadari
Wani rahoto da gwamnati da masu bincike masu zaman kansu suka buga a cikin wata Yuli, sun ce hakar zinari ta kashe mutane 50 a gabashin Kamaru a bara
Amma kuma wannan adadi ya haura a cikin watannin shidan farkon wannan shekara zuwa fiye da 70
A cikin hadari mafi muni, yan Kamaru tara da wani dan gudun hijirar Jamhuriyar Tsakiyar Afrika guda ne hadarin ya kashe, yayin da ramin zinarin ya rubta akansu a garin Ngoura a watan Disemban bara
Michel Pilo, shine hakimin wani Kauyen Mali, yace kamfanonin China ba albarakatunsu kadai suke warwasonsu ba, har da ‘ya’yansu
Yace Kamfanonin Chinan basu ginwa yaransu makarantu
Idan kuma yaransu dake hakar zinari suka lalata ruwan tabkin da suke amfani da shi, su yan Chinan basu kokarin samar musu da wani madadin hanyar samun ruwa kamar gina musu rijiyoyin birtsatse
Yace mutane da dama sun samu rashin lafiya dalilin shan ruwan da aka lalata wasu kuma sun mutu a wani gocewar kasa
Vincent Atangana, wani jamai’in Kamaru a kamfnin hakar zinari nay an China mai suna EXXIL, ya dora laifi ne a kan iyayn yara da suka kyale ‘ya’yanu suna aiki a ma’aikatun
Sai dai ya hakake akan cewa hakar zinar da kamfanonin China suke yi, ya taimaka cewa ci gaba a yankin
Yace ana gina gidaje masu yawa da kayan zamani
Atangana yace a shekarun baya, ana sayar da mai a cikin gwangwanin ne, amma kuwa yanzu akwai gidajen mai
Yace ana gudanar da wadannan ayyukan ci gaba ne yayin da ake kokarin kafa masana’antar hakar zinarin, kamfanonin zasu yi abin da ya fi haka idan masana’antar ta yi karfi
Alienou yace gwamnati ta yiwa iyaye kashedi kana kuma ta umarci kamfanonin Chinan da su daina daukar ma’aikata da shekarunsu bai wuce na zuwa makataranta ba
Amma kuma ganin yanda kamfanonin Chinan ke tsananin bukatar zinarin da kuma ake matukar bukatar aiyukan yi a gabashin kasar Kamaru, ba’a mutunta wannan bukata yadda ya kamata ba

Dubi ra’ayoyi
Yayinda Amurkawa ke bukin tunawa da ranar samun ‘yancin kan kasar, ofishin jakadancin Amurka a Nijar ya shirya liyafar cin abinci domin karrama wannan rana ta 4 ga watan yuli
Da yake jawabi a yayin wannan buki d ya sami halartar jami'an gwamnatin Nijer jakade Eric Whitaker ya yabawa abinda ya kira kyakkyawar huldar dake tsakanin Nijer da Amurka, kasashen da yace suna da alkibla guda wajen aiyukan bunkasa demokaradiya, da ayyukan samarda tsaro, da habbaka tattalin arziki
A watan Janairu ta wannan shekarar, 2018, gwamnatocin biyu suka kaddamar da wadansu manyan ayyukan inganta rayuwar jama’ar Nijer musamman a yankunan karkaka, ta hanyar wani shirin da ake kira MCCompact da aka warewa milyan 437 na dallar Amurka, banda miliyan 18 da Amurka ta talllafawa Nijer domin yaki da masassarar cizon sauro
Matasa
Jamhuriyar Nijer na daga cikin kasashen dake kan gaban wadanda Amurka ke taimakawa matasa kamar yadda wadansu bayanai ke nuna cewa, matasan wannan kasa sama da 500 ne suka mori wani tsarin samarda madogara baya ga dimbin wadanda suka samu horo albarkacin shirin nan na YALI dake karfafawa matasan Afirka guiwa domin ciyarda al’umar wannan nafiya sama
Ta'addanci
Jakaden Amurka a Nijar ya bayyana cewa,yaki da ta’addanci domin samarda tsaro a Nijer da sauran kasashe makwafta na daya daga cikin muhimman abubuwan da suke ciwa Amurka da kuma Jamhuriyar Nijar tuwa a kwarya a halin yanzu
Jakaden Eric Whitaker yace, gwamantocin kasashen biyu na da cikaken hadin kan da zai basu damar nasarar cimma wannan guri
Ya kuma jajantawa dukan jama’ar da suka rasa ‘yan uwansu a dalilin yaki da ta’addanci
Ya kuma jadada cewa, Amurka za ta ci gaba da taimakawa wannan kasa a dukkan fannonin da ta saba yi dommin kyautata rayuwar jama’a…
Saurari rahoton da wakilinmu a birnin Yamai Souley Moumouni Barma ya aiko mana

Dubi ra’ayoyi
Wata kotun birnin Yamai ta dage shara’ar da ya kamata a yiwa wasu jami’an fafitika a jiya talata ba tare da bayyana dalilanta na daukar wannan mataki ba lamarin da ya fara haddasa shakku a wurin lauyoyin dake karesu
Farfajiyar kotun ta birnin Yamai cika makil da dimbin jama’a a ranar talata domin nuna goyon baya ga Ali Idrissa Nouhou Arzika Moussa Tchangari da Me Larwana Abdurahaman wadanda ya kamata su gurfana a gaban alkali bayan shafe kwanaki 100 a gidajen yarin yankin Tilabery sakamakon zargin gudanar da haramtaciyar zanga zanga, sai dai aka dage wannan zama zuwa ranar 10 ga watan da muke ciki saboda wasu dalilan da ba a bayyana ba inji wani lauyansu Mahaman Rabi'u Umaru
Faruwar wannan al’amari ya fara jefa shakku a zukatan lauyoyin dake kare wadanan ‘yan gwagwarmaya…
Me Dauda Samna jagoran lauyoyin dake kare wadanda ake zargi a taron maneman labaran da suka kira ya nemi sanin ko akwai maganar boye boye ne a kotu, yace "wace irin gaskiya ce da ba ta faduwa a mashara’anta ?" ya ci gaba da cewa rantsuwar da suka yi kafin fara aikin lauya ba za ta bari su zuba ido ana zubarda kima da mutuncin tsarin shara’ar wannan kasa ba saboda haka yace zasu dage haikan domin kare wannan fanni
Hukumomi sun bayyana cewa, rashin lakantar abubuwan dake kunshe a takardun wannan shara’a ya sa lauyoyin dake kare ma’aikatar magajin garin Yamai nuna bukatar a basu dama domin harhado bayanai da hujojin da zasu gabatarwa alkali, dalili kenan injisu, da kotun ta dage wannan zama zuwa makon gobe matakin da ya sa lauyoyin dake kare wadanda ake zargi shakku akan yiyuwar ci gaban wannan shara’a akan lokacin da ake fata
Kama 'yan Fafatukar
An kama wadannan 'yan fafatukar ne yayin wata zanga zangar da ta gudana a ranar 25 ga watan Maris a birnin Yamai, lokacin da suke nuna adawa da dokar harajin 2018 wace suke zargi da jefa talakawan Nijer cikin tsadar rayuwa a wani lokacin da talauci yayi wa kowa katutu
yayinda kungiyoyin ke cewa suna morar ‘yancin da doka ta basu, ita kuwa gwamnatin Nijer tana zarginsu da yunkurin tayarda zaune tsaye hadi da laifin kone kone da farfasa dukiyar jama’a
Saurari rahoton wakilinmu a Niamey Souley Moumouni Barma






Dubi ra’ayoyi
An fara shari’ar mutanen da ake zargi da aikata ayyukan ta’addanci a Daiffa, yankin da ya yi fama da rikicin Boko Haram a kasar Niger
Kimanin mutane 40 ne ake zarginsu da aikata ayyukan ta’addanci ko kuma hada baki da masu tada kayar baya
A karon farko an dage shari’ar daga birnin Yamai zuwa Diffa inda rikicin Boko Haram ya yi kamari domin ragewa dangin wadanda ta’addancin ya shafa wahalar yin bulaguro zuwa Yamai domin su saurari karar
A wannan karon alkalai uku ne zasu saurari kararraki har guda 20 yayinda aka tanadi lauyoyin da zasu kare wadanda ake tuhuma
Mai shigar da kara a madadin gwamnatin Niger Sha’aibu Salma ya ce za’a yi shari’ar akan adalci da gaskiya
Za’a yi shari’ar a bayanai
‘Yan uwa da dangin wadanda suka fada hannu mahukumta sanadiyar zargin cewa mayakan kungiyar Boko Haram ne, sun goyi bayan zaman dari bisa dari saboda akwai masu laifi akwai kuma wadan da basu da laifi
Suna da karfin gwuiwar cewa duk wadanda basu da laifi za’a sake su
A saurari karin bayani a rahoton Souley Barma


Dubi ra’ayoyi
A Jamhuriyar Nijar, rikicin cikin gida ya ɓarke a jam’iyyar CPR Inganci bayan da shugabanta na ƙasa baki daya Kasim Moukhtar ya rushe kwamitin gudanarwar jam’iyyar a reshenta na Yamai yayin da waɗanda matakin ya shafa suka ce ba za ta saɓu ba
Rashin gamsuwa da halaccin hanyoyin da Shugaban Jam’iyyar ta CPR-Inganci, Kasim Moukhtar ya bi wajen ɗaukar matakin rushe kwamitin gudanarwar jam’iyyar a reshenta na Yamai ne ya haifar da takun saƙa tsakaninsa da wasu gaggan muƙarraban jam’iyyar a yankin Yamai

“Ba wani takarda aka bamu ba, ba wani aka turo da saƙo ya gaya mana ba, mun gani ne a yanar gizo ana yaɗa bayanin,“ inji Shugaban wannan jam’iyya a gundumar Yamai ta 3, Ibrahim Garba Barmu

A cewar shugabannin reshen Yamai, girman matsalar da ake ciki yau a CPR Inganci, wani abu ne da ke barazanar tarwatsa wannan jam’iyyar, dalili kenan da suka buƙaci kwamitin ƙoli ya dakatar da shugabanta
Shugaban reshen wannan jam’iyya a gundumar Yamai ta biyu, Adamu Garba
wanda aka sanar cewa an koreshi kwata-kwata daga jam’iyyar, ya lashi takobin ƙalubalantar wannan mataki
"Haba jam'iyya kamar ta gado?Nashi ne shi kaɗai da kawai sai ya rubuta takarda?Wa aka ba takarda ya kawo min?Ni ban koru ba, ni dan inganci ne kuma ina jin kotu kaɗai ce za ta iya tsigeni daga jam'iyyar
"
Shugaban jam’iyyar CPR Inganci na ƙasa, Kasim Moukhtar da na kira ta waya, ya bayyana cewa ba zai ce komai ba akan wannan batu
A cewarsa ba shi da muhimmanci a wurinsa, hasali ma ya hana in ambaci sunansa cikin wannan rahoto duk kuwa da cewa na fahimtar da shi cewa ƙa’idar aiki ba ta yarda da irin wannan buƙata ta sa ba

Dubi ra’ayoyi
Shugabannin kasashen Afrika 30 na ci gaba da taronsu na kwannaki biyu da suka soma a kasar Mauritania inda suke kokarin tinkarar matsaloli da dama dake addabar nahiyar, ciki har da matsalar cin hanci, da maganar tsaro da kuma wahalhalun da jama’a kan abka cikinsu a sanadin tashe-tashen hankulla
A jawabinsa na bude taron a jiya Lahadi, mai masaukin, shugaban kasar Mauritania, Mohamed Ould (pron: ood) Abdel Aziz yayi wa takwarorinsa kashedi gameda sakaci akan harakar tsaro, a daidai lokacinda ake bada rahoton cewa an kashe wasu mutane fararen hula hudu a wani harin da aka kaiwa wata bataliyar sojan Faransa dake aiki a kasar Mali
Haka kuma shugaban ya gaya musu cewa idan basu ja wa matsalar cin hanci da rashawa burki ba, zai yi wuya Afrika ta sami ci gaba a fuskar tatalin arziki
Sauran batutuwan da ake sa ran shugabannin na Afrika zasu taba a lokacin taron kolin nasu zasu hada da kokarin sulhunta rikittan siyasan dake abkuwa a Sudan ta Kudu da kuma sulhun da ake fatar ganin an samu tsakanin Ethiopia da Eritrea
Akwai kuma maganar zabukka masu zuwa da za’a yi a kasashen Mali, Kamaru, Congo-Kinshasha da kuma Zimbabwe
Dubi ra’ayoyi
Kakakin ma'aikatar tsaron kasar Somalia ya tabbatar cewa harin da al-Shabab ta kai kan Mogadishu babban birnin kasar ya halaka akalla fararen hula hudu tare da jikata wasu 10
A Somalia ma, akalla fararen hula biyar ne suka rasa rayukansu, sannan wasu sama da goma suka jikkata, bayan da mayakan Al Shabab suka harba makamai a wata unguwar fararen hula da ke Mogadishu, babban birnin kasar
Kakakin ma’aikatar tsaron kasar, Abdulaziz Ali, ya tabbatarwa da Sashen Somaliya na Muryar Amurka cewa, an samu asarar rayukan ne sanadiyar makaman da aka harba
Wani kwararre a fannin tsaro a Mogadishu, ya fadawa Muryar Amurka cewa, makaman da aka cilla guda uku, masu girman ma’aunin mili-mita 60, sun fada a unguwar fararen hula ne a Gundumar Wadajir da ke kusa da hedkwatar rundunar dakarun Tarayyar Afirka mai aikin wanzar da zaman lafiya a Somalia, wacce ake kira AMISON a takaice
Tuni dai kungiyar ta Al Shabab, ta dauki alhakin kai wannan hari, wanda ya faru a jiya Lahadi, inda ta tabbatar da cewa niyyar ta ita ce, ta kai harin kan dakarun na Afirka




Dubi ra’ayoyi
Cin hanci da rashawa, karancin agaji da matsalar tsaro na cikin abubuwan da shuagabbin kasashen Afirka 30 zasu tattauna akai a taronsu na kwana biyu a Mauritania
Shugabannin Afirka 30 na taron kwanaki biyu a Mauritania, inda suke maida hankali kan yaki da cin hanci da rashawa da kuma yadda za a tunkari matsalolin karancin agaji da tsaro da yankin ke fama da su
Yayin bude wannan taron koli, mai masaukin baki, shugaban Mauritania, Shugaba Mohammed Ould Abdel Aziz, ya yi gargadi kan yadda ake samun gazawa a fannin tsaro a yankin, a daidai lokacin da aka kashe wasu fararen hula hudu a wani hari da aka kai akan dakarun Faransa da ke sintiri a kasar Mali
Shugaban ya kuma yi kiran da a dauki kwararan matakai wajen kawar da tsauraran hare-haren da ake samu
A cewar shugaba Aziz, “nasarar wannan yaki, ta ta’allaka ne akan irin mafitar da za a samar wajen rufe gibin da talauci da sauran matsalolin zamantakewa ke haifarwa a tsakanin matasa, wadanda ke tunzura su su rika daukan tsauraran ra’ayi
”
Shugaban na Mauritania har ila yau, ya yi yi gargadin cewa, muddin nahiyar ba ta magance matsalar cin hanci da rashawa ba, hakan zai hana Afirka ci gaba ta fuskar bunkasar tattalin arziki
Ana kuma sa ran shugabannin na Afirka za su tattauna kan matakan samar da zaman lafiya a Sudan ta Kudu da kuma shirin sasanta kasashen Ethiopia da Eritrea
Sauran batutuwan da za su yi dubi akai sun hada da zaben kasar Mali da Kamaru da Jamhuriyar Dimokradiyyar Congo da kuma Zimbabwe




Dubi ra’ayoyi
Harin kunar bakin wake da aka auna akan dakarun Faransa a garin Gao cikin kasar Mali ya halaka akalla mutane hudu tare da jikata wasu 20 da suka hada da sojojin Faransa takwas
Akalla fararen hula hudu ne suka rasa rayukansu a wani hari da ya kaikaici dakarun Faransa, yayin da suke sintiri a Mali a jiya Lahadi, inji ma’aikatar tsaron kasar
Mutum 20 ne a cewar ma’aikatar tsaro aka tabbatar da cewa sun jikkata, ciki har da dakarun Faransa su takwas
Ya zuwa yanzu, babu wata kungiya da ta dauki alhakin harin, wanda ya faru kwanaki kadan bayan da masu tsauttsauran kishin addini suka kai wani samame a hedkwatar dakarun hadakar kasashen Afirka biyar da ke Bamako, inda suka halaka mutum shida
Wani kakakin Babban Sakataren Majalisar Dinkin Duniya, ya ce Antonio Guterres, ya yi Allah wadai da harin, ya kuma jaddada aniyar majalisar wajen ci gaba da ba da goyon baya tare da hadin gwiwar kasashen duniya, ga dakarun Mali da al’umar kasar domin ganin an daidaita kasar
Hare-hare a kasar ta Mali sun zafafa ne, yayin da take shirin gudanar da zaben shugaban kasa a ranar 29 ga watan Yuli


Dubi ra’ayoyi
Yayin da wasu kwararru ke kaffa-kaffa da takardar kudin China, wasu kasashen Afirka na tunanin fara ajiyarsu ta kasashen waje a takardar kudin Chinar
Kasashen Afirka fiye da 10 na nazarin fa'ida ko rashin fa'idar amfani da takardar kudin kasar China (wato yuwan) wajen yin ajiyarsu ta kasar waje, kamar yadda jami'an kasashen su ka tattauna a watan jiya a birnin Harare na kasar Zimbabbwe
Amfani da takardar kudin Chinar zai saukaka ma kasashen na Afirka biyan kasar China basussukan da ta ke binsu
To amma kuma hakan na nufin dogaro ga wani irin tsarin tattalin arziki da cigaba da ke dada fuskantar kokwanto, saboda irin ka'idojin da ya ke amfani da su musamman wajen yin harka da kasashen Afirkan

Dubi ra’ayoyi
Da alamar dai ta leko ta koma ga yarjajjeniyar zaman lafiyar da aka cimma tsakanin Shugaba Salva Kiir na Sudan Ta Kudu da 'yan tawaye
'Yan sa'o'i kawai bayan da yarjajjeniyar zaman lafiyar da Shugaban Sudan Ta Kudu Salva Kiir da 'yan tawaye su ka cimma ta fara aiki an saba ma ta; kuma kowane bangare na zargin dayan da fara kai hari a wannan kasar ta yankin tsakiyar gabashin Afirka
Mai magana da yawun 'yan tawaye Lam Paul Gabriel ya zargi sojojin gwamnati da kai hari kan dakarun 'yan tawaye a bayan birnin Wau, bayan sa'o'i shida kawai da yarjajjeniyar ta fara aiki
Shi kuma mai magana da yawun gwamnati Ateny Wek Ateny, ya gaya ma kamfanin dillamcin labarai na Associated Press cewa 'yan tawayen ne su ka fara kai hari har su ka nemi uzuhuri bisa hujjar cewa, "Ba su da kintsattsan jagoranci
Ba su kuma da takamaiman shugaba
"

Dubi ra’ayoyi
Gwamnatin Sudan ta Kudu da 'yan tawaye suna tsirawa juna hannu kan rugujewar yarjejeniyar tsagaita wuta cikin 'yan sa'oi da fara aiwatar da ita
Yarjejeniyar tsagaita wutar da shugaban kasar Sudan ta Kudu Salva Kiir da ‘yan tawaye suka sanyawa hannu ta ruguje yau asabar, ‘yan sa’oi bayan fara aiwatar da ita, yayinda dukan bangarorin suke zargin juna da fara kai hare hare a kasar
Kakakin ‘yan tawaye Lam Paul Gabriel ya zargi dakarun gwamnati da kai hari a wuraren ‘yan tawaye dake bayan garin Wau arewa maso yammacin Sudan, cikin sa’oi shida da fara aiwatar da yarjejeniyar tsagaita wutar
A nashi bayanin, Kakakin gwamnati Ateny Wek Ateny ya shaidawa kamfanin dillancin labarai na Associated Press cewa, kungiyar hamayya ce ta kai harin, yace kungiyar bata da shugabannin kwarai, babu wanda yake masu jagoranci
Kiir da Reik Machar, tsohon mataimakin Kiir sun sa hannu a yarjejeniyar stagaita wuta ranar Laraba bayan tattaunawar gaba da gaba a Khartoum babban birnin kasar Sudan
Yarjejeniyar ta kuma yi kira da a bude hanyoyin gudanar da ayyukan jinkai, a saki fursunoni a kuma janye sojoji, bisa ga cewar kamfanin dillancin labarai na kasar Sudan SUNA
Kamfanin dillancin labaran ya kuma laburta cewa, kungiyar hadin kan kasashen nahiyar Afrika da kuma kungiyar hadin kan kasashen gabashin Afrika zasu sa ido kan yarjejeniyar tsagaita wutar

Dubi ra’ayoyi
A wata babbar barazana ga kungiyar kasashen yankin Sahel biyar da ake kira G5, wasu 'yan bindiga sun kai hari a hedikwatarsu da ke Mali, inda aka yi jina-jina
Wasu mayaka dauke da bindigogi da kayan fashe-fashe, sun kai hari kan wata hedikwatar rundunar sojin kasashen wani yanki na Afirka wadda ke tsakiyar kasar Mali, su ka hallaka sojoji biyu da kuma wani farar hula
Maharan sun tayar da bama-baman da su ka jibga cikin wata mota inda su ka lalata mashigar hedikwatar sojojin kungiyar kasashe biyar ko G5 na yankin Sahel, sannan su ka shiga ciki su ka yi ta bude wuta
Rundunar ta G5 Sahel sojojin gamayya ne na kasashen Afirka da ke yankin Sahel, wadda aka kafa bara saboda ta yaki masu da'awar jahadi
Rundunar ta kunshi sojoji 5,000 daga kasashen Burkina Faso da Chadi da Mali da Mauritania da kuma Janhuriyar Nijar
Ciyaman din kungiyar, Shugaba Mahammadou Issoufou na Janhuriyar Nijar, ya tabbatar da adadin mace-macen
Jami'ai a Mali sun ce su ma maharan an kashe biyu daga cikinsu a musayar wutar da aka yi

Dubi ra’ayoyi
Da alama dangantakar diflomasiya zata dawo tsakanin Eritrea da Habasha kasashe biyu dake makwaftaka da juna da suka kawashe shekara 20 suna zaman tankiya amma yanzu sun amince su gana
Shugabannin kasashen Habasha da Eritrea sun amince su gana a karo na farko cikin shekaru 20, wanda wata alama ce ta cigaba a diflomasiyyance tsakanin kasashen arewa maso gabashin Afirka makwabtan juna
Ministan Harkokin Wajen Habasha Workneh Gebeyehu ya gaya ma kamfanin dilancin labarun Associated Press jiya Alhamis cewa ganawar za ta samar da "wata dama ta maido da zaman lafiya
" Ya kara da cewa amma har yanzu ba a tantance lokaci da kuma wuri ba
Babban jami'in na diflomasiyyar kasar Habasha ya yi wannan maganar ce a daidai lokacin da tawagar kasar Eritrea, karkashin jagorancin Ministan Harkokin Wajen Kasar Osman Saleh ke kammala wata muhimmiyar ziyara ta tsawon kwanaki uku a Habashar
Kasashen biyu sun katse huldarsu bayan da yaki ya barke tsakaninsu sanadiyyar takaddamar kan iyaka a 1998, shekaru biyar bayan da Eritrea ta samu 'yancin kai daga Habasha
Ganar za ta kasance haduwa tsakanin Shugaban Habasha mai kokarin sauye-sauye, Dr
Abiy Ahmed da kuma Shugaban Eritrea Isaias Afwerki, shugaban daya daga cikin kasashen da su ka fi ware kansu a duniya












Dubi ra’ayoyi
Yarjejeniyar da shugaban Sudan ta Kudu da madugun 'yan tawaye suka rabtabawa hannu a kasar Sudan cikin wannan makon ya farantawa kasashen Afirka rai tare da samun karbuwa a Majalisar Dinkin Duniya
Kasashen Afirka a Kwamitin Sulhun MDD, jiya Alhamis sun yi maraba da rattaba hannu na dindindin da aka yi tsakanin Shugaban Sudan Ta Kudu da tsohon Mataimakinsa, to amma sun bayyana damuwar cewa, kamar sauran yarjajjeniyoyi na baya, wannan ma ba za ta dore ba
Shugaba Salva Kiir da mai ja da shi kuma tsohon Mataimakinsa, Riek Machar, sun rattaba hannu kan yarjajjeniyar ranar Talata a Khartoum
Jakadan Sudan Ta Kudu a MDD, Akuei Bona Malwa, ya ce wannan yarjajjeniyar ta hada da sauran bangarorin da ke taka rawa a wannan tashin hankalin, kuma dukkanninsu sun yi alkawarin hada kai wajen maido da zaman lafiya a kasar
Jakadan Habasha Tekeda Alemu ya ce kwanakin da ke tafe za su kasance da matukar muhimmnaci
Ya kara da cewa:
"Abin da ya fi muhimmanci yanzu shi ne, kamar yadda aka sani, dukkannin bangarorin su mutunta alkawarin da su ka yi su aiwatar da zaman lafiya
"
Shi ma jami'in diflomasiyyar kasar Ivory Cost ya yi kira ga dukkannin bangarorin da su mutunta alkawarin da su ka yi, ya kuma ce gwamnatin kasarsa ta amince da girke sojojin hadin gwiwa na kungiyar kasashen Kuryar Afirka, domin tabbatar ana mutunta ka’idodin yarjejeniyar tsagaita bude wutar




Dubi ra’ayoyi
Sakamakon binciken zargin almundahana da aka ce shugabar hukumar zaben Ghana da wasu na hannun damanta sun yi, ya sa shugaban kasar Ghanan saukesu daga mukamansu
Sakamakon binciken da kwamitin da babar akaliyar kasar Justice Sophia Akuffo ta kafa wanda ya binciki muna munan da aka zargi hukumar zaben kasar da yi, ya sa shugaban Ghana ya sallami shugabar hukumar da wasu na hannun damanta biyu
Al’ummar kasar suka koka da shugabar hukumar zaben da mataimakan ta biyu
Kwamitin binciken ya bada shawarar a sauke su daga mukaman su saboda halayar da suka nuna da kuma rashin iya aiki
Cikin karar da aka yi akan su akwai yin amfani da kudin kasar miliyan uku da digo tara ba akan ka’ida ba
Sun kuma yi amfani da dalar Amurka miliyan 14 alhali kuwa an basu izinin yin amfani da miliyan bakwai da rabi ne kawai
Ministan labaran kasar Mustapha Abdulhamid ya fada cewa shugaban kasa ya umurci mutanen uku su mika duk abun dake hannunsu mallakar gwamnati ga dakaktan hulda da mutane na hukumar
To saidai babbar jam’iyyar adawar kasar, NBC ta kalli abun ta wata fuska dabam
Ba tare da bata lokaci ba ta kira wani taron manema labarai domin bayyana rashin amincewa da matakin da gwamnati ta dauka
Tace salamar jami’an, wani shiri ne na neman yin magudi a zabe mai zuwa
Suna cewa idan basu da shirin satar zabe ba zasu kori mutanen ba
Jam’iyar yau Juma’a jama’a zasu fito su nuna fushinsu da matakin da gwamnati ta dauka
Mai magana da yawun jam’iyar NBC, yace duk jam’iyyun adawa zasu yi taro domin tsayar da shawara akan matakin da zasu dauka
Suna son a bayyana masu dalilin da ya sa aka sallami shugabar hukumar zabe da mataimakan ta biyu
A saurari rahoton Ridwan Abbas domin jin karin bayani



Dubi ra’ayoyi
Karancin sinadarin Iodine a jikin dan adam wani abu ne da masana suka gano cewa yana haifar da matsaloli da dama wa lafiyar dan adam
A Jamhuriyar Nijar kwamitin yaki da illolin da ke da nasaba da karancin sinadarin iodine ta gudanar da taro domin nazarin hanyoyin kare jama’a daga cin karo da matsalar
Karancin sinadarin Iodine a jikin dan adam wani abu ne da masana suka gano cewa yana haifar da matsaloli da dama wa lafiyar dan adam
Dalilin kenan da kungiyoyin irinsu asusun tallafin yara na majalisar dinkin duniya da Hukumar lafiya ta duniya WHO suka gargadi gwamnatoci akan bukatar daukar matakan hana amfani da gishirin girkin da ba ya kunshe da sinadarin Iodine ko iode a faransanci
“Rashin gishiri mai dauke da iodine na kawo bari, ko a haifi yaro da karamin jiki ko ya shafi girmansa inda kwakwalwarsa ba za ta bunkasa kamar yadda ya kamata ba
Sannan ga rashin karfin jiki na yaro,” inji Dakta Fatima Sabo kwarariyar likita a fannin abinci mai gina jiki a asusun MDD mai kula da yara kanana UNICEF
Bayanai sun yi nuni da cewa har yanzu matakan da gwamnatin kasar ta dauka ba su yi tasiri ba akan wannan matsala ta rashin amfani da sinadarin Iodine
Lamarin da yasa kwamitin kula da illolin karancin wannan sinadari a jikin dan adam ya shirya tattaunawa a tsakanin mambobinsa domin tsayar da shawarar da za ta taimakawa mahukunta bullo da dubarun shawo kan wannan matsalar
Tsaurara matakan bincike akan iyakokin kasashe domin dakile barauniyar hanyar da ake shigo da gishiri maras sinadarin Iodine hade da karfafa bincike a kasuwanni domin tantance samfarin gishirin da ake saidawa mabukata na daga cikin abubuwan da aka yi imani a wurin wannan taro za su bada damar kare jama’a daga ilolin rashin cin abinci mai dauke da wannan sinadari
Saurari rohoton Sule Mumin Barma

Dubi ra’ayoyi
Shugabannin kungiyar Tarrayar Turai na duba matakan da za su dauka wajen magance matsalar kwararan bakin haure a yayin da suka fara wani taron koli na kwanaki biyu a ranar alhamis
Yawan zuwa nahiyar ya ragu matuka tun daga rikicin shekarar 2015 da ya janyo rabuwar kawuna tsakanin mambobin kungiyar su 28 akan matakan da ya kamata su dauka
Wasu kasashen sun nemi a a yi amfani da manufofin bude kofa ga bakin, yayinda wasu kuma suka suka dauki matakan hana bakin da suka isa turai tsallakawa zuwa iyakokinsu
Kungiyar Tarrayar Turan ta ce a shekarar 2015 an samu bakin haure fiye da Miliyan 1 da digo 8 dake tsallakowa iyakar Turai zuwa kasashe ba tare da ka’ida ba zuwa kasashen dake mambobin kungiyar
Shugaban Kungiyar Tarrayar Turai Donald Tusk ya rubuta a wata wasika gabbanin taron kolin cewa yawan masu tsallakowa kashen Turai ba bisa ka’ida ya ragu da kasi 96 cikin 100 tun bayan da abun yayi kamari

Dubi ra’ayoyi
Jami’ai a Kasar Kenya sun ce wata gobara ta auku a babbar kasuwar birnin Nairobi da safiyar yau Alhamis, har akalla mutane 15 sun mutu, wasu su 70 kuma sun jikkata
Koda yake an iya kashe gobarar a kasuwar Gikomba, hukumomi sun nuna damuwa akan cewa ta yiwu wasu mutane sun makale a wani wuri cikin hayaki
“Muna ta kokarin kawar da abubuwa, don abin da muke neman yi shine bude hanya, domin muna so mu tabbatar da cewa, ko a bangaren da ya kone babu mutane, a cewar wani mai magana da yawun gwamnatin kasar
Jami’an kwana-kwana sun sha fesawa gobarar ruwa da sa’o'i bayan da gobarar ta tashi
Dubi ra’ayoyi
Biyo bayan taron da gwamnatin Habasha ta shirya tsakanin shugaban Sudan ta Kudu da madugun 'yan tawaye wanda ya samu halartar shugaban Sudan Bashir, abokan gaban sun cimma matsaya sun kuma rabtaba hannu akan yarjejeniyar tsagaita wuta da zata fara aiki sa'o'i 72 daga lokacin da suka sa hannu
Shugaban Sudan ta Kudu Salva Kiir da madugun ‘yan tawayen Riek Machar, sun rattaba hannun kan wata yarejejeniya tsagaita wuta ta dindindin a daukacin kasar, wacce aka kulla a Khartoum, babban birnin Sudan a jiya Laraba
Shirin tsagaita wutan, Zai fara aiki ne cikin sa’o’i 72 daga lokacin da aka rattaba hannun
Wannan matsaya da aka cimma, ta hada har da wani tsari da zai samar da tsaro ga filayen da ake hakar man fetur a kasar tare da bunkasa ababan more rayuwa
Sai dai matsayar ba ta hada har da batutuwan da aka jima ana takaddama akansu ba, kamar na yadda za a raba mukamai da kafa gwamnatin hadaka da kuma makomar dakarun ‘yan adawa
Ita dai wannan yarjejeniya, wacce ta ayyana dakatar da kai duk wasu hare-hare a mataki na dindindin a Sudan ta kudu, za a gina ta ne akan matsayar da aka cimma ta tsagaita wuta a watan Disambar bara a tsakanin wakilan Kiir da Machar da kuma jam’iyyun siyasar kasar
Yayin da yake jawabi a wajen bikin kulla wannan yarjejeniya, Machar wanda a da shi ne tsohon mataimakin shugaban kasar, ya ce “wannan matsaya da aka cimma tana da ma’ana, za ta kawo karshen tashe-tashen hankulan da ake samu, na yi imanin cewa al’umar Sudan ta Kudu za su kasance masu cike da farin ciki, domin za a tsagaita wuta nan da kwanaki uku
”
Yayin jawabinsa, Kiir, ya fara jinjina ma shugaban Sudan Omar Al Bashir ne, wanda ya shirya wannan zama na gaba-da-gaba, da ya kai ga cimma wannan matsaya



Dubi ra’ayoyi
A karon farko tun daga lokacin da suka gwabza yaki biyo bayan ballewar Eritrea daga Habasha, tawagar manyan jami'an Eritrea ta isa Addis Ababa babban birnin Habasha domin tattaunawa bisa nufin Firai Ministan Habasha na kawo karshen rikici tsakaninsu
Wata tawagar manyan jami’ai daga Eritrea ta isa makwabciyarta Habasha domin fara wata tattaunawa mai cike da tarihi a kan kawo karshen daya daga cikin yaki mafi dadewa a Afrika
Tawagar ta Eritrea ta isa birnin Addis Ababa ne a jiya Talata
A makon da ya gabata ne shugaban Eritrea Isaias Afwerki ya yi alkawarin aikewa da tawagar, a lokacin da kasarsa take bukin tuna mazan jiya a babban birnin kasar Asmara
Alkawarin na shugaba Afwerki wani martani ne ga alkawarin da Firai Ministan Habasha Abiy Ahmed ya yi a farkon wannan wata cewa zai mutunta ka’idodin yarjejeniyar da aka kulla a shekarar 2000 domin kawo karshen yakin shekaru biyu a kan iyakokin kasashen
Habasha ta dade bata amince da ka’idodin yarjejeniyar ba, da ta hada da janyewar Habasha daga garin Badme dake kan iyaka
Eritrea tsohon lardi a cikin Habasha, ta balle ne a shekarar 1993

Dubi ra’ayoyi
Matsalar tsaro da ta addabi yankunan garuruwan yankin tafkin Chadi, Mali, Niger da Burkina Faso suna kawowa kungiyoyin agaji na kasa da kasa da na cikin gida cikas
Kungiyoyin agaji na kasa da kasa da ta Niger sun bayyana damuwarsu akan yadda matsalar tsaro ke kawo masu cikas akan gudanar da ayyukansu
Sun baiyana haka ne wajen wani taron yan jarida na hadin gwiwa
Matsalar ta fi kamari a garuruwan dake fama da yawan tashe tashen hankula kamar wadanda suke makwaptaka da tafkin Chadi da kuma wadanda suke kan iyaka da kasar Mali da Burkina Faso
Shugaban kungiyar agaji ta kasa da kasa a Jamhuriyar Niger y ace abun da ya fi mahimmanci shi ne yadda zasu iya kasancewa kusa da al’umma dake cikin hali na tsaka mai wuya sakamakon jibge jami’an tsaro
A kasashe kamar Mali akwai jami’an tsaro na kasashen waje da na kasar da kuma ‘yan ta’adda dake dauke da makamai dukansu suna kawowa aikin agaji cikas
Suna bukatar su kasance da jama’ar dake bukatar daukin gaggawa
Wata matsala da kungiyoyin ke fuskanta, kuma ita ce ta bakin haure, domin kwana kwanan nan kasar Niger ta karbi bakin haure daga kasashen Eritrea da Habasha da Sudan
Ali Bange, shugaban kungiyar agaji a Jamhuriyar Niger yace suna taimakawa bakin hauren wajen yi musu jinya da kai su asibiti
Suna kuma taimakawa mata masu yara kanana da abinci da neman masu hanyar da zasu koma kasashensu
Kimanin mutane dubu bakwai ne suka rasa aikinsu a sakamakon hana safarar bakin haure
Yace wadannan mutanen su ne suke daukan bakin haure suna kai sukasashen waje amma yanzu an hana saboda haka suna nan kara zube
Sun zama babbar matsala a garin Agades
Ya kamata a samar musu aiyukan yi, domin kada su shiga wani hali
A saurari rahoton Yusuf Abdullahi da karin bayani


Dubi ra’ayoyi
Yanzu haka an kama mutane 30 dake da alaka da harin da aka kai a Habasha, wanda, Shugaba Abiy ya bayyana a matsayin “shiryayyen hari ne”
Kafar yada labaran kasar Habasha,Fana Broadcasting Corporation, ta ce Amurka zata tura jami’an hukumar binciken manyan laifuffuka ta FBI don su gudanar da bincike akan wani mummunan harin bam da aka kai a birnin Addis Ababa ranar Asabar din da ta gabata
Sakataren ma’aikatar harkokin cinikayyar Amurka, Gilbert Kaplan yayi wannan bayanin ne yau Litinin bayan ganawarsa da ministan harkokin wajen Habasha
An kashe mutane biyu yayinda wasu 150 kuma suka jikkata a harin gurneti da aka kai bayan da sabon Firai minista mai neman kawo canji, Abiy Ahmed ya kamala wani jawabi gaban dubban magoya bayansa
Yanzu haka an kama mutane 30 dake da alaka da harin da aka kai a Habasah, wanda, Shugaba Abiy ya bayyana a matsayin “shiryayyen hari ne
Dubi ra’ayoyi
Shugaban 'Yan sandan kasar Habasha ko Ethiopia, Zeinu Jemal ya sanar da cafke mutane 30 dangane da tashin bam a wani gangamin siyasa da ya yi sanadin mutuwar mutane biyu
An cafke mutum 30 da ake zargi na da hannu a wata fashewa da ta auku a wani gangamin siyasa a Addis Ababa, wacce ta yi sanadin mutuwar mutum biyu a cewar kafar yada labarai mallakar gwamnatin Habasha, wacce ta ruwaito labarin daga wasu majiyoyin ‘yan sanda
Adadin wadanda ake zargi da hannu a wannan hari da aka kai da gurneti, ya haura mutum shida da aka kama a baya
Yayin wata hira da ya yi da kafar yada labarai ta gwamnatin Habasha, shugaban ma’aikatar ‘yan sandan tarayya, Zeinu Jemal, ya ce “adadin wadanda ake zargi a harin wanda aka kai a wani wuri da ake kira Meskel Square ya kai 30, amma ba tare da ya yi cikakken bayani
Jami’ai sun ce mutum 150 suka jikkata a fashewar, yayin da ma’aikatar lafiya ta ba da tabbacin karin mutuwar mutum na biyu a jiya Lahadi

Dubi ra’ayoyi
Shugaban kasar Zimbabwe ya tsallake rijiya da baya a wata fashewa da ta auku a wajen gangamin yakin neman zabe
Emmerson Mnangagwa ya fada jiya asabar cewa, "fashewar ta auku ne a dab da ni, sai dai lokacina baiyi ba
"
Fashewar ta auku ne bayan ‘yan dakiku da Mnangagwa ya kammala jawabi a filin wasan dake Bulawayo da ya cika makil, inda ‘yan hamayya suka fi karfi
Shugaban kasar ya bayyana cewa, an yi ta yunkurin hallaka shi, kuma yanzu abin ya zamar mashi jiki
Tashar talabijin ta kasar tace mutane arba’in da biyu suka ji rauni a fashewar, da suka hada da mataimakin shugaban kasa
Nan da nan babu wanda ya dauki alhakin harin
Shugaban adawa Nelson Chamisa ya buga a shafinsa na twitter cewa, “tashin hankali bashi da wurin zama a siyasarmu
”


Dubi ra’ayoyi
Mutum daya ya mutu da dama kuma suka ji raunuka yau asabar a wata fashewa da ta auku wajen wani gangamin siyasa a Addis Ababa babban birnin kasar, bisa ga cewar jami’ai
Sabon Firai Ministan kasar Habasha mai hankoron sauyi, Abiy Ahmed ya kammata jawabi a wurin gangamin ke nan lokacin da gurneti ya tarwatse
Tashar talabijin ta kasar nan da nan ta dauke daga kan Abiy yayinda aka gaggauta fitar dashi daga dakalin da ya yi jawabin a dandalin Meskel inda dubban mutane suka yi dafifi domin jin jawabin matashin dan siyasar da ya sanya malafa da kuma ‘yar karamar taguwar T-Shirt
Bayan fashewar Abiy ya fada a wani jawabi da ya yi a gidan talabijin cewa, “kauna tana nasara a ko da yaushe
Kisan wadansu gazawa ne
Ga wadanda ke kokarin raba kawunanmu, ina so in shaida maku cewa ba suyi nasara ba”
Tunda Firai Minista Abiy ya kama aiki a watan Aprilu ya yi manya manyan canje canje a kasar, da suka hada da sakin dukan ‘yan jarida da aka tsare, da soke laifukan da ake tuhumar ‘yan gwaggwarmaya dake sukar gwamnati, ya kuma dauki matakan bunkasa tattalin arzikin kasar
Dubi ra’ayoyi
Kamar yadda wasu da dama su ka nuna fargaba, an kasa cimma jituwa a tattaunawar da aka yi tsakanin Shugaban Sudan Ta Kudu da jagoran 'yan tawaye, Riek Machar
An kammala tattaunawa tsakanin Shugaban Sudan Ta Kudu Salva Kiir da jagoran 'yan tawaye Riek Machar a birnin Addis Ababa na kasar Habasha ba tare da cimma wata yarjajjeniya ba, to amma watakila mutanen biyu za su sake ganawa, mai yiwuwa ma nan da sati biyu a birnin Khartoum na kasar Sudan
Ministan Yada Labaran Sudan Ta Kudu Michael Makuei, wanda ya dawo Juba daga Addis Ababa jiya Jumma'a, ya gaya ma manema labarai cewa Majalisar Ministocin kungiyar kasashen kuryar Afirka, IGAD a takaice; sun ayyana kawo karshen ganawar ta Addis Ababa
Ya ce Shugabannin kungiyar ta IGAD sun yi kira ga Kiir da Machar da su cigaba da tattaunawa kan batutuwan da har yanzu su ke da sabani; su kuma amince su gana a Khartoum babban birnin kasar Sudan a sati mai zuwa, sannan in ta yiwu, a yi taro na gaba kuma a birnin Nairobin Kenya
Wakilan Kiir da Machar duk su ma sun tabbatar cewa ba a cimma jituwa a ganawar ta Addis Ababa ba

Dubi ra’ayoyi
Babban daraktan hukumar UNCHR dake kula da ‘yan gudun hijira ta Majalisar Dinkin Duniya, Fillipo Grandi yace akwai yan gudun hijira kimanin miliyan 68
5 saboda karuwar rigingimu a duniya
Mutane sama da dubu dari biyu ‘yan Najeriya da Mali suka ketara Jamhuriyar Nijar a shekarar 2012 da nufin samun mafaka a yankin Diffa sanadiyar rikicin Boko Haram
Haka ma wadanda suke gudun hijira a yankunan Tilaberi da Touha sun isa wuraren ne bayan barkewar yaki a arewacin Mali
Albarkacin ranar gudun hijira ta duniya hukumar UNHCR ta Majalisar Dinkin Duniya, MDD, ta shirya wani baje kolin kayayyaki a Birnin Yamai inda aka sanar da duniya cewa kawo yanzu akwai ‘yan gudun hijira kimanin miliyan 68
5 a duk fadin duniya
A wurin baje kolin wani dan Mali dake gudun hijira a Nijar ya ce ya yi shekara 6 a kasar duk da cewa yana son ya koma kasarsa amma babu hanyar yin hakan
Yana samun aiki kadan kadan yana yi amma yana rokon Allah ya kawo karshen matsalar da ta fitar dashi daga kasarsa kana ya koma
Haka ma Usman Maude ya ce tashin hankali, da kashe kashe suka rabashi da kasarsa
Bayanai sun nuna cewa matsalar ‘yan gudun hijira matsalar ce dake ci gaba da habaka, idan aka yi la’akari da yadda ‘yan gudun hijiran ke karuwa kowace shekara sanadiyar yake yake da tashin hankali dake kara barkewa kamar yadda babban daraktan hukumar UNHCR Fillipo Grandi, wanda yake ziyarar aiki a Jamhuriyar Nijar, ya bayyana a ranar ‘yan gudun hijira
Fillipo Grandi y ace a bara an kiyasta cewa ‘yan gudun hijira miliyan 66
5 ake dasu a duniya amma a bana an gano adadinsu ya h aura zuwa miliyan 68
5 sanadiyar rashin samun nasarar warware rigingimun da ake fama dasu
Misali a shekarar 2017 rikicin kasar Gambia ne kawai aka yi nasarar magancewa
Malam Zubairu Musa wani dan jarida da ya saba ziyartar ‘yan gudun hijira, yace mata da yara kanana su ne suke shan wahala saboda cikin miliyan 68
5 mafi yawansu mata ne da yara
Idan yara suna cikin halin gudun hijira basu da damar su je karatu
Malam Musa yace ya kamata a duba a ga irin matakan da za’a dauka domin kare mata da yara
Shi ma Bubakar Sido jami’in hulda da jama’a na hukumar UNHCR reshen Nijar y ace yakamata a dubi hanyoyin da za’a taimakawa ‘yan gudun hijra da bakin haure da kasashen dake da niyyar taimaka masu, irin su Nijar
A saurari rahoton Souley Mamman Bako domin karin bayani



Dubi ra’ayoyi
A karon farko cikin shekaru byu shugaban Sudan ta Kudu Silva Kiir da madugun 'yan tawaye Riek Machar sun hadu a wani yunkurin Firai Ministan Ethiopia na sasantasu
Shugaban Sudan ta Kudu, Salva Kiir da shugaban ‘yan tawaye Riek Machar sun hadu gaba-da-gaba a jiya Laraba, wadda ita ce haduwarsu ta farko cikin shekaru biyu
Taron wanda aka yi a Addis Ababa, babban birnin kasar Habasha, na zuwa ne, a matsayin wani yunkurin da ake yi na kawo karshen shekaru biyar da aka kwashe ana yakin basasa a Sudan ta Kudu, wacce ita ce ‘yar autar kasashen Duniya
Rikicin ya lakume rayukan dubun dubatar mutane, kana ya tilastawa kusan mutane miliyan hudu ficewa daga gidajensu
Ya zuwa yanzu ba san sakamakon wannan ganawa da shugabannin biyu suka yi ba, amma kuma masu lura da al’amura na ci gaba da sa ido kan ganawar
Wata babbar jami’a mai fashin baki a kungiyar da ke bincike kan rikice-rikicen da ake samu a sassan Duniya mai suna Casie Copeland, ta ce, har shugaba Kiir da Machar suka fice ba tare da an cimma wata matsaya ba, hakan zai dora alamar tambaya akan kungiyar raya kasashen yankin ta IGAD, mai dauke da mambobin kasashe takwas, kan ko tana da tagomashin da za ta iya sasanta wannan rikicin

Dubi ra’ayoyi
Shugaban Eritrea yace zai tura tawaga zuwa Habasha domin tattaunawa a kan alkawarin da shugaba Firai Ministan Abiy Ahmed ya dauka na aiwatar da yarjejeniyar zaman lafiya da aka kulla a shekarar 2000
Amincewa da aiwatar da yarjejeniyar, yana nufin Habasha ta amince ta sakarwa Eritrea yankinta kana kuma zata mutunta hukuncin kotun kasa da kasa na shekarar 2002 da ya baiwa Eritrea ikon yankin Badme da kasashen biyu ke takaddama akai
Shugaban Eritrea Isaias Afwerki ya sanar da wannan sabon labari ne a Asmara, a jawabinsa na shekara-shekara da akea tunawa da wadanda suka yi mutuwar shahada
Yace tawagar zata tattauna a kan ci gaba da aiwatar da shirin tsakanin kasashen biyu
Daga bisani, shugaban ma’aikatar fadar firai ministan Habasha Fitsum Arega ya aike da sakon Twitter yana cewar, Firai ministan yana marhabi da tawagar Eritrea
Dubi ra’ayoyi
Kwararru akan harkokin sufuri daga kasashen yankin sahel dake yammacin Afirka sun yi taro waiwayen baya a Yamai akan dokar takaita kayan da motocin sufuri ke dauka da zummar sanin yadda dokar ta yi aiki da sanadin tabarbarewar hanyoyin motocin a yankin
Waiwaye akan wasu matakan da aka dauka akan magance wasu matsalolin dake haddasa tabarbarewar hanyoyin sufuri a kasashen yammacin Afirka shi ne a kan gaba a taron kwararrun da ake yi a Yamai kamar yadda Alhaji Mustapha Kadi Umani jami’in ma’aikatar sufurin Nijar ya fada
Yace maimakon idan an gina hanya ta yi shekara 25, sau tari bata wuce shekara 5 ta lalace dalili ke nan da taron zai saurari kowace kasa ya ji abun dake faruwa
Musamman taron zai so ya san ko ana anfani da dokar da aka tsayar can baya na cewa a hana motoci daukan kaya fiye da ka’ida
Alhaji Mustapha yace kasashen dake taimaka masu sun nanata masu cewa idan basu dauki matakan kare hanyoyinsu ba zasu daina bada taimakon kudaden gina hanyoyin
Bayanai sun nuna da cewa jamhuriyar Nijar ce kadai ta soma aiki da dokar kayyade nauyin kayan da motaoci zasu dauka tun daga lokacin da kasashen suka bullo da dokar
Ministan manyan gine-gine Kada Bilai na Nijar na ganin akwai bukatar kasashe su hada kai domin kayyade girman motocin dake dakon kaya yayinda ya zama wajibi a karfafa binciken motocin tun daga tasoshin jiragen ruwa
Wakilin jamhuriyar Benin, yace ci gaba da wayar da kawunan masu hannu a sha’anin dakon kaya a kasashen sahel wata hanya ce da zata taimaka kasashen su soma aiki da tsarin da aka fito dashi can baya
A saurari rahoton Souley Barma da karin bayani


Dubi ra’ayoyi
A yau Talata ne ‘yan gudun hijirar Guzamala da ke zaune a sansanin ‘yan gudun hijira na Bakassi a garin Maiduguri suka fara komawa garin su na asali a karamar hukumar Guzamala da ke Jihar Borno
A wata sanarwar da jami'i mai hulda da jama'a na rundunar sojin Najeriya Birgediya Janar Texas Chukwu ya fitar, 'yan gudun hijirar da adadinsu ya kai kimanin 2,043 ne suka fara komawa garin su na asali, kuma sun kasance wadanda suka fara nuna sha’awarsu ta komawa mazauninsu na asali domin ci gaba da sana’oinsu na noma da kamun kifi da kuma sauran harkokinsu na yau da kullum
A lokacin da yake jawabi yayin da aka kaddamar da kwashe daga sansanin ‘yan gudun hijirar na Bakassi, kwamandan Operation Lafiya Dole Manjo Janar Rogers Nicolas ya bayyana cewa babban abin da babban hafsan sojojin kasa wato Janar Yusuf Buratai ya sa a gaba yanzu shine ya tabbatar da cewa ‘yan gudun hijirar da ke son komawa gida sun ci gaba da rayuwarsu kamar yadda ta ke a baya kuma a cikin kwanciyar hankali
Ya kara da cewa shawarwarin da aka yi na maidasu gida sun hada da jami’an sojoji da gwamnatin Jihar Borno da kuma Jami’an karamar hukumar Guzamala baki daya, inda ya ce sojoji sun kara tsaurara matakan tsaro a yankin
Haka kuma an gudanar da sharar daji domin manoma su ci gaba da shuka a gonakin su
Dubi ra’ayoyi
Yau 19 ga watan yunin 2018 rana ce da majalisar dinkin duniya ta ware domin tunawa da matan da aka yiwa fyade a lokutan tashe tashen hankula bayan la’akari da yadda wannan mumunar dabi’a ke kara samun gindin zama a kasashe da dama
Dabi'ar yi wa mata fyade wani ciwo ne da ke barin tabo mai wuyar bacewa
Bisa la'akari da abubuwan da ke faruwa ga mata da suka tsinci kansu cikin wannan hali, dalili kenan da Majalisar Dinkin Duniya taga dacewar kebe 19 ga watan Yuni domin tattaunawa akan wannan al'amari mai mutukar daurin kai
Kare 'yanci da hakkokin yaran da aka haifa ta hanyar fyaden da akayi a lokutan tashe tashen hankula shine taken ranar ta bana, dalili kenan da sakatare janar na Majalisar Dinkin Duniya Antonio Guterres, a sakon sa yazo da wasu misalai na irin wadannan matsaloli
Yaran da aka haifa a lokutan tashin hankali kan tsinci kansu cikin halin rashin takardun zama 'yan kasa, sannan ba wuya su tsinci kansu cikin kungiyoyin tsageru shekaru goma kachal bayan haihuwarsu, yayin da a wani lokacin su da mahaifan su ake musu kallon masu goyon bayan kungiyoyin tada kayar baya
Majalisar Dinkin Duniya ta hanyar sakatare janar dinta ta bayyana cewa a shirye take ta hada kai da gwamnatoci da sarakunan gargajiya da na addinai da kungiyoyin fararen hula domin bullo da matakan wannan matsala tun abun bai wuce intaha ba

Dubi ra’ayoyi
Kwantan baunar da mayakan al-Shabab suka yiwa wasu sojojin Kenya a yankin Wajir tare da halin ko inkula na jami'an tsaron da aka tseguntawa suka haddasa suka haddasa asarar rayukan
Jami’an tsaron Kenya guda takwas mayakan kungiyar Al Shabab suka kashe a ranar Lahadi a karamar hukumar Wajir dake arewa maso gabashin kasar
Wannan yankin ya sha fama da hare haren yan yakin sa kai dake tsalaka kan iyaka daga kasar Somaliya
Su dai jami’an tsaron suna sintiri ne a lokacinda aka kai musu hari kusa da garin Bojigaras
Hukumomi sun bayyana cewa motar jami’an tsaron ce ta taka nakiya
Bayan nakiyar ta yi bindiga, sai mayakan kungiyar Al Shabab da suka boye suka bude musu wuta
Nan take suka kashe duk jami’an sai soja daya wanda shi ma ya cika a asibiti
Maharan sai suka arce suka doshi kan iyakar kasar da Somaliya
Isa Ahmed wani dan Majalisar karamar hukumar Wajir ya ce mazauna yankin sun nuna damuwar su kafin harin, kuma sun yiwa jami’an tsaro bayani, amma basu dauki wani mataki ba
Yace da wannan jami’an tsaro sun amsa kiransu ne cikin gaggawa da al’amari bai faru ba, ko kuma da anyi Rigakafi
Tun farko mayakan sa kan sun sanar da jama’ar yankin su kuma suka tseguntawa jami’an tsaro cewa akwai yan yakin sa kai a yankin
Kazalika an fadawa jami’an tsaro maharani sun sha alwashin daukan matakin da ‘yan yankin zasu yi da na sani


















Dubi ra’ayoyi
Nada Mamman Sani Issoufou Mahamadou a sahun masu tafiyar da harkokin Fadar Shugaban Kasar Nijar a yayin wa'adin mulki na biyu na Shugaba Isoufou al'amari ne da ya daure wa jama'a kai saboda abu ne da ba a saba gani ba a tarihin kasar
"Ba mu taba samun wanda ya dauko dan cikinsa ya sa a cikin harkar iko a tarihin Nijar
Mutum don kawai yana danka sai ka dauko shi yana yaro karami ka dora a matsayin mataimakin darektan fadarsa?" inji jigon kungiyoyin kawancen da ke adawa da dokar harajin 2018
Wani tsohon dan majalisar dokokin kasa daga Jam'iyyar PNDS Tarayya, Abdulmumini Usman, ya mayar da martanin cewa, kamar yadda duk dan Nijar ke da hakkin rike wani mukami ko wani aiki, shi ma Mamman Sani Issoufou na da hakkin yin haka, koda ya ke dan shugaban kasa ne
Sannan kuma ya cancanci rike mukamin da aka ba shi
"A kowane mako za ka ji shugaban kasa yayi nade-nade
To don ya nada dansa sau daya a cikin shekaru da shekaru, bai kamata a ce ya zama abin korafi ba," inji Usman
Bayan zaben shugaban kasa a 2016 ne Shugaba Mahamadou Issoufou ya nada dansa Mamman Sani da aka fi sani da Abba a matsayin mai ba shi shawara a fannin sadarwa kafin ya mayar da shi mataimakin darektan fadarsa a makon da ya gabata, wanda wasu 'yan Nijar ke ganin cewa wani matakin shigar da yaron cikin harkokin siyasa dumu-dumu
Dubi ra’ayoyi
Shugaban cibiyar yaki da cutar kanjamau ta Majalisar Dinkin Duniya yace gwajin kwayar cutar kanjamau yana da muhimmancin ga cimma gurin shawo kan cutar kafin shekara ta dubu biyu da talatin
Sai dai jami’in Majalsar Dinkin Duniya ya shaidawa Muryar Amurka cewa, camfi da tsangwama da ake yiwa wadanda ke dauke da cutar kamjamau da kuma wadansu cututuka makamantan haka, na zama barazana ga cimma wannan burin a kasashe da dama
Shekaru kalilan da suka shige, yana da wuya a ba dukan wadanda ke dauke da cutar maganin yakar kwayar cutar kanjamau ko kuma cututukan da suke fama dasu, amma yanzu, jami’ai suna kyautata zaton shawo kan cutar baki daya nan da shekara ta dubu biyu da talatin
A shekara ta dubu biyu da daya, a Afrika ta Kudu, mutane casa’in ne kawai suke shan magani a cibiyoyin gwamnati, amma yanzu akwai kimanin mutane miliyan hudu da dari uku dake shan magani
Michel Sidibe jami’in Majalisar Dinkin Duniya dake kula da yaki da cutar kanjamau a kasashen duniya, yace an sami ci gaba sabili da hadin kai da ake samu tsakanin kasashe da kuma tsakanin hukumomin gwamnati da kamfanoni masu zaman kansu
Idan aka kara samar da magunguna masu inganci da kuma samar da kafofin jinya, galibin kasashen nahiyar Afrika suna kan hanyar shawo kan wannan matsalar, sai dai ba dukansu bane
An bar Afrika ta yamma, da Afrika ta tsakiya, baya kwata-kwata
Yayinda muke da kashi sittin da daya cikin dari a fadin duniya baki daya dake samun magani, muna da kashi talatin da biyar ne kawai cikin dari da ake yiwa jinya a wadannan yankunan
Dubi ra’ayoyi
Bayan dan tsami da dangantakar kasashen Habasha da Somaliya ta yi, Shugabannin kasashen na yanzu sun sha alwashin karfafa cudanyar kasashen biyu
Sabon Firaministan Habasha Abiy Ahmed da Shugaban kasar Somaliya Mohammed Abdullahi Farmajo, jiya Asabar sun amince su inganta dankon zumuncinsu tare da hada kai da kungiyar Tarayyar Afirka, wajen neman mafitar matsalolin da ke addabar nahiyar
Bayan tattaunawa ta bai daya jiya Asabar a Mogadishu babban birnin kasar Somaliya, Shugabannin biyu sun fada a wata takardar bayani cewa kasashen biyu, za su habbaka dangantakar diflomasiyya da kuma ta cinakayya tsakaninsu, ciki har da bude ofisoshin jakadanci da kuma kawar da abin da su ka kira, "dukkannin shingogi na cinakayya da tattalin arziki
"
Da Ahmed da Farmajo sun yi Allah wadai da duk wani nau'i na ta'addanci, su na masu jaddada muhimmancin hada kai wajen dakile ta'addanci da kuma tinkarar kalubalen tsaro a kan iyakokinsu
Dubi ra’ayoyi
Yayin da almundahana ke barazana ga kasar Kenya, Shugaba Uhuru Kenyatta ya yi kukan kura zai dira kan barayin gwamnatin
Shugaban Kenya Uhuru Kenyatta ya kara azama a yakin da ya ke yi da almundahana, ta wajen bayar da sanarwar cewa kowane jami'in gwamnati zai fuskanci binciken tantance irin rayuwar da ya ke yi don a san inda ya samu dukiyarsa
Wannan sanarwa ta baya-bayan nan, ta biyo bayan wani rahoton dabaibaye kasar da almundahana ta yi, ta yadda aka sace miliyoyin daloli daga cibiyoyin gwamnati
Shugaba Kenyatta ya yi tayin zama na farko da za a yi masa irin wannan bincike da zummar gano jami'an gwamnati da ke satar, ya na mai cewa wannan binciken yanayin rayuwar ma'aikatan, zai taimaka wajen dakile almubazzaranci da dukiyar al'umma
Ya ce kowani ma'aikacin gwamnati zai bayyana inda ya samu dukiyarsa
"Sai ka gaya ma na cewa, wannan ne gidana, albashi na kaza ne, ga kuma yadda na gina gidan
Kuma ko da ka sayi mota da sunan matarka ko danka, sai mun gane motarka ce, kuma za mu tambaye ka yadda ka saya
Dole ka yi bayani
Kuma da ni za a fara wannan binciken salon rayuwar
" a cewar Shugaba Kenyatta


Dubi ra’ayoyi
Duk da yawan mace-mace da ke faruwa a yayin yinkurin zuwa Nahiyar Turai ta barauniyar hanya, har yanzu ba a daddara ba
Mutane na cigaba da yinkurin zuwa Turai ta kasa da ruwa da kuma sama
A baya-bayan nan an ceto 930 an kuma tsinci gawarwaki hudu a tekun Bahar Rum
Dogarawan tsaron gabar Spain sun ce sun ceto bakin haure sama da 930, sun kuma gano gawarwaki hudu tsakanin ranakun Jumma'a da Asabar a tekun Bahar Rum, a daidai lokacin da kasar ke jiran isowar jirgin gudanar da ayyukan ceto mai suna Aquarius, wanda sananne ne a cikin jerin abubuwan da ake takaddama a kansu a kungiyar tarayyar Turai, kan yadda ya kamata a tinkari matsalar bakin haure
Dogarawan tsaron gabar sun ce sun ceto daruruwan bakin hauren ne ta wajen amfani da kananan kwale-kwale na balam-balam a mashigar ruwan Gibraltar, inda nan ne ma suka gano gawarwaki hudun
A halin da ake ciki kuma, kasar Faransa ta yi maraba da tayin da kasar Spain ta yi ma ta, na ansar wasu daga cikin daruruwan bakin hauren da ke cikin jirgin gudanar da ayyukan ceton na Aquarius, wanda a yanzu haka ya doshi kasar ta Spain, bayan da gwamnatin Italiya ta yanzu mai daridari da baki, da kuma kasar Malta su ka hana jirgin tsayawa a gabobinsu ruwansu
Kasar ta Spain ta fadi cikin wata takardar bayani a jiya Asabar cewa, Faransa ta amince da tayin da ita Spain din ta yi, na sauke bakin haure masu niyyar isa kasar ta Faransa, kuma su ka cika ka'idojin shiga kasar Faransar don neman mafaka
Dubi ra’ayoyi
Sabon Firai Ministan Ethiopia Abiy Ahmed da shugaban kasar Somaliya Mohammed Abdullahi Farmajo sun amince yau asabar, zasu karfafa dangantakarsu da kuma hada hannun da Kungiyar hadin kan Afirka wajen neman hanyar shawo kan matsalolin da ake fuskanta a nahiyar
Bayan tattaunawarsu yau asabar a Magadishu, shugabannin sun fada a wata sanarwa cewa, kasashen biyu zasu inganta harkokin diplomasiya da kuma na cinikayya tsakaninsu da ya hada da bude ofisoshin diplomasiya da kuma kauda dukan shigayen cinikayya da na tallatin arziki
Shugabannin sun maida hankali kan ci gaban tattalin arziki da kuma zuba jari da nufin samar da kyakkyawar makoma ga al’ummarsu da kasashen yankin kuryar arewa maso gabashin Afrika, da kuma nahiyar Afrika baki daya
Ahmed shine shugaban kasar Habasha na biyu da ya taba kai ziyara Somalia
A shekara ta dubu biyu da bakwai, tsohon Firai ministan kasar Ethiopia Meles Zenawi ya kai ziyara Mogadishu bayanda sojojinsa suka taimakawa gwamnatin Somaliya ta hambare mulkin kungiyar kotunan Islama da ta mallaki ikon babban birnin kasar na dan lokaci
Kasar Habasha tana da sama da dakaru dubu hudu da dari biyu dake aiki karkashin shirin wanzar da zaman lafiya na Kungiyar Tarayyar Afrika a Somalia
Dubi ra’ayoyi
Shugaban kasar Kenya Uhuru Kenyatta ya karfafa yakin da yake na cin hanci da rashawa ta hanyar sanar da cewa za a binciki dukkan ma’aikatan gwamnati don gano hanyoyin da suke samun kudadensu
Wannan sanarwa dai ta biyo bayan wata almundahana ne da ta girgiza kasar, inda aka gano cewa Miliyoyin dalolin Amurka sun bace a wasu ma’aikatun gwamnati da ake alakantawa da wasu jami’an gwamnati
Shugaba Uhuru Kenyatta bayyana kansa a matsayin shugaba na farko da zai mika kansa a bincikeshi duk wani abu da ya mallaka, a kokarin gano gurbatattun jami’an gwamnati, yana mai cewa irin wannan bincike shine zai iya shawo kan barnatar da dukiyar gwamnati da ake yi
Yace jami’an gwamnati za a nemi dukkan ma’aikata su bayyana yaddda suka sami dukiyoyinsu, domin gano barayin gwamnati
Shugaba Kenyatta ya ce “Dole ka gaya mana, wannan gidanka ne, kuma ga ainahin albashinka, ta wacce hanya ka sami kudin da ka iya sayen wannan gida? Wannan motar ka ce, ta ina ka samu kudin sayenta, kuma kar mutum ya saka sunan matarsa ko ‘ya ‘yansa a dukiyoyinsa, domin zamu gano cewa naka ne
Dole mutum ya bayyana inda ya sami dukiyarsa, kuma ni za a fara yiwa wannan bincike
”
A watan daya gabata, an bankado almundahana masu yawa da ta hada da ma’aikatan gwamnati a ma’aikatu masu yawa
Almundahanar da aka bankado ta kwarmata barayiin gwamnati da suka sace daruruwan miliyoyin dalar Amurka
Ya zuwa yanzu dai, an kama jami’an gwamnati sama da 40, ciki harda wasu ‘yan kasuwa
Kenyatta ya ci gaba da nuna damuwarsa kan sace kudaden gwmanati da ake wanda ya wuce missali tun farkon hawa mulkinsa a shekarar 2013
Yace “batun sace mutane suna sace dukiyar al’ummar Kenya, na rantse da Allah yazo karshe
”
Shugaban kasar ya ce wannan binciken da za a gudanar wani mataki ne ‘daya cikin matakan da aka dauka na kawo karshen satar kudaden gwamnati
A farkon makon nan ne, shugaba Kenyatta ya bayar da umarnin cewa dukkan ma’aikatun gwamnati su bayar da cikakken bayani kan yadda suke sarrafa kudaden ma’aikatun daga 1 ga watan Yuli na wannan shekarar
Ya ci gaba da cewa “alal missali, idan an gina wata hanya, muna son mu sani cewa, waye ya samu kwangilar? Kuma nawa ne kudaden kwangilar? Waye yazo na biyu da na uku a neman kwangilar? Me yasa aka baiwa mutum na farko kwangilar? Dukkan wadannan tambayoyi muna son jin amsarsu, al’ummar Kenya suna bukatar sani”
Ranar daya ga watan Yuni, shugaba Kenyatta ya bayar da umarnin a sake tantance dukkan shugabanin da ke kula da harkokin kudade
Ya kuma ce tantancewar zata hada da yin amfani da naurar gane idan mutun yayi karya dominn tabbatar da gaskiyarsa
Kenya dai ta samu maki 28 cikin 100 a rahotan kungiyar dake yaki da cin hanci da rashawa ta Transparency International

Dubi ra’ayoyi
Musulmi a fadin duniya na cigaba da shagulgulan Karamar Salla, wadda aka yi bayan kammala azumin watan Ramadan a ranar daya ga watan 10 wato Shawwal
Musulmi a fadin duniya na cigaba da gudanar da shagulgulan karamar Sallah ko Eid el Fitr, wadda ta kawo karshen azumin watan Ramadan
Wadannan hidindimun na ibada dai su ne cikamakon ayyukan Ramadan, lokacin da Musulmi kan yi azumi tun daga asuba zuwa faduwar rana a tsawon watan na Ramadan
Dama ranar daya ga wata na 10 a kalandar Musulunci wato Shawwal, ita ce karamar Sallah wato Eid el Fitr

A kasar Afghanistan, Shugaba Mohammad Ashraf Ghani jiya Jumma'a ya yi tayin tsagaita wuta na kwanaki uku da kungiyar Taliban a wani jawabi ga kasar na jaddada ranar Sallah
Wa'adin tsagaita wutar dai zai kai zuwa gobe Lahadi, kodayake ya so wa'adin ya ma fi haka tsawo
Dubi ra’ayoyi
Yayin da ake harmar fara wani zagaye na tattaunawa tsakanin bangarorin da ke fada a Afirka Ta Kudu, sai gashi gwamnatin kasar na cewa sai dai a canza kasar da za a yi tattaunawa ta gaba
Gwamnatin Sudan ta Kudu ta ce ta na so a yi wata ganawa tsakanin Shugaba Salva Kiir da jagoran 'yan tawaye Riek Machar, to amma ba a cikin wata kasar da ke kuryar Afirka, ko kungiyar IGAD ba
Da an shirya cewa da Kiir da Machar za su gana a Addis Ababa babban birnin kasar Habasha a ranar 20 ga watan Yuni
To amma da ya ke magana da 'yan jarida jiya Jumma'a, mai magana da yawun gwamnatin Sudan ta Kudu Michael Makuei ya bayar da shawarar a kai taron a kasar Afirka Ta Kudu
Machar, wanda tsohon Mataimakin Shugaba Kiir ne, ya yi hijira zuwa Afirka Ta Kudun a 2016, bayan da yarjejjeniyar zaman lafiya tsakanin gwamnati da bangaren Machar, wadda ake kira SPLM-IO, ta rushe
Makuei ya ce kasashen kungiyar IGAD uku, wato da Sudan da Kenya da Habasha, na gasar daukar nauyin wannan taron saboda wasu manufofi
"Abin da ya fi fa'ida shi ne gudanar da taron a wata kasa ta dabam, saboda kar wata daga cikin kasashen nan uku, ta yi amfani da taron wajen wani abu face batun zaman lafiya
Dubi ra’ayoyi
Ranar 20 ga wannan watan Yuni Shugaban Sudan ta Kudu Silva Kiir da madugun 'yan tawayen kasar Riek Machar zasu gana ido da ido a birnin Addis Ababa na kasar Ethiopia a wani yunkurin da Firai Ministan Ethiopian Abiy Ahmed ke yi na kawo karshen rikicinsu
Shugaban Sudan ta Kudu Salva Kiir da jagoran ‘yan tawaye, Riek Machar, za su hadu gaba-da-gaba domin tattaunawa a ranar 20 ga watan Yuni a Addis Ababa, a wani yunkuri da Firai Ministan Ethiopia, Abiy Ahmed ke yi na shiga tsakani, domin a cimma matsaya ta zaman Lafiya tsakanin bangarorin biyu
Kakakin Machar, ya fada a wata sanarwa da ya aike ta kafar email cewa, “sun yi na’ama da wannan yunkuri, kuma hakan zai kara kwarin gwiwa a kokarin da ake yi na neman maslaha
”
Nan take dai babu wani tsokaci da gwamnatin ta Sudan ta Kudu da kungiyar kasashen gabashin Afirka ta IGAD suka yi, dangane da wannan taro da aka shirya
Amma, Kakakin Kiir, Ateny Wek Ateny, ya kwatanta goron gayyatar zuwa wannan taro a matsayin “mai muhimmanci
”
Kakakin jami’yyar SPLM mai mulki, Mabior Garang, ya tabbatarwa da shirin Muryar Amurka na “South Sudan in Focus” cewa, Machar zai taso daga Afirka ta Kudu zuwa Ethiopia domin halartar taron


Dubi ra’ayoyi
Kotun manyan laifuka ta kasa da kasa ta bada umarni a saki tsohon shugaban yan tawayen kasar Demokaradiyar Jamhuriya Congo, wanda yanzu shine mataimakin shugaban kasar Jean-Pierre Bemba
Kotu ta wanke Bemba ne a ranar Juma'a daga zargin aikata laifukan yaki da na cin zarafin bil adama
Sai dai an ci gaba da rike shi har sai kotu ta yanke hukunci a kan wani zargi na dabam na bada cin hanci ga mai masa sheda
Alkalai masu shari'a sun bada umarni jiya Talata a saki Bemba daga kurkuku, yayin da zai jira har sai an yanke hukunci a kan wannan batu
Kungiyar rajin kare hakkin bil adama ta Amnesty International, ta kwatanta sakin Bemba da babbar kalubala ga wadanda yaci zarafinsu a cikin ayyukansa na fiyade da cin zarafi ta jima'i
Dubi ra’ayoyi
Kungiyar kasashe rainon Faransa ta fara ganawa da jiga-jigan siysar jamhuriyar NIjar domin neman bakin zaren warware rigingimun da ake fama da su a kasar
Jam’iyyun adawa a Jamhuriyar Nijar na ci gaba da nuna damuwar su dangane da yunkurin gwamnatin kasar nayin sauye sauye a kudin tsarin zaben kasar, wanda suke ganin cewar baza’a yi musu adalci ba, hakan yasa kungiyar kasashe rainon Faransa, OIF shiga cikin lamarin don ganin yadda za’a magance matsalar
Kakakin kungiyar OIF Dr
Adalu Rubaid, wanda yaja ragamar tattaunawar da kungiyoyin ‘yan adawa ya bayyanar da cewar, sun ja hankalin jam’iyyun da su tsaya akan gaskiyar su da kuma tunanin cewar abun da kowa ya fada shi zaiyi, don kuwa babbar matsalar siyasar Nijar itace rashin gaskiya da amana a yadda ake gudanar da siyasar
Ya kara da cewar sun ja hankalin mahukunta da su maida hankali wajen ganin abun da suka ayyanar sun tsaya akanshi, babban burin su a cikin wanna tafiyar shine a kawo karshen duk wasu rashin jituwa a tsakanin jam’iyyu ganin yadda zabe ke kara karatowa
A bangaren jam’iyyun adawa kuwa ta bakin kakakinsu Anibu Sumaila, suna ganin cewar sabon garanbawul din da ake kokarin yiwa kundin tsarin zaben ba zai haifar da da mai idoba musamman ga jam’iyyun adawa, suna kira da a koma kan tsohon tsarin, kuma suna jan hankalin mahukunta da cewar, wannan matsalace da take ta cikin gida don haka babu bukatar sai an dauko wasu daga wajen don magance ta, suna iya magance ta a tsakanin su
Don Karin bayani sai ku saurari rahoton wakilin shashen Hausa na Muryar Amurka Souley Moumouni Barma


Dubi ra’ayoyi
Majalisar dokokin kasar Nijar ta bukaci hukumar zabe ta maye gurbn Hamma Ahmadu shugaban jam’iyyar MODEN Lumana wanda baya kasar kuma shekaru biyu ke nan bai taka majalisar ba
Da kuri’u takwas cikin goma sha daya ne kwamitin gu
Da kuri’u takwas cikin goma sha daya ne kwamitin gudanarwa na majalisar dokokin Nijar ya amince ya aikawa hukumar zaben kasar da ta aika da wanda zai maye gurbin dan majalisa Hamma Ahmadu bayan ya yi sama da shekara biyu bai taka majalisar ba
Shi dai Hamma Ahmadu yana gudun hijira ne a Turai sanadiyar gujewa wata shari’ar da ake yi masa a kasar wadda yake ganin wata makarkashiya ce ta siyasa
Duk da cewa kotun kasar bata yanke shawara akan bukatar majalisar dokokin kasa na maye gurbinsa, ‘yan adawa, musamman na kusa da shi Hamma Ahmadun, irinsu Bala Ibrahim ya dora laifin wannan al’amarin kan jam’iyyar PNDS mai mulkin kasar
Yace lokacin da Hamma Ahmadu ya bar kasar bashi da lafiya
Jam’iyya mai mulki na gani Hamma ne zai zama masu kaya a zaben 2021 idan Allah ya kai rai
Kokarin Muryar Amurka na jin ta bakin ‘yan majalisar dokokin kasar ya cutura, amma mai magan da yawun jam’iyyar PNDS Adamu Manzo ya ce an umurceshi ya jira matsayin kotun tsarin mulki kafin ya yi magana
Sai dai kakakin PNDS Alhaji Asumana Muhammadou ya mayar da martini akan bugun kirjin da jam’iyyar MODEN Lumana ta Hamma Ahmadu ke yin a cewa PNDS zata hadu dashi a zaben 2021
Yana tunashesu cewa a zaben da ya gabata shugaban kasa Issoufou Mahammadou ya lashe zaben da kashi 83 yayinda ya doke Hamma
A cewarsa Hamm aba zai basu tsoro ba
Dangane da wanda zai tsayawa jam’iyyar MODEN Lumana a zaben 2021, ‘yan jam’iyyar sun ce babu kowa sai Hamma a cewar Bala Ibrahim saboda wai sun yadda dashi
A saurari rahoton Souley Barma da karinbayani



Dubi ra’ayoyi
Yayinda a yau 12 ga watan Yuni kasashen duniya ke bukin tunawa da ranar yaki da bautar da yara kungiyoyin kare hakkin yara kanana a jamhuriyar NIJER sun shawarci gwamnatin kasar ta kara jan damara domin tunkarar wannan matsala dake neman turjewa matakan da aka dauka a can baya da nufin takawa wannan mumunar dabi’a burki
A shekarar 2002 ne Majalisar Dinkin Duniya ta kebe ranar 12 ga watan Yuni a matsayin ranar tayar da kungiyoyi da gwamnatoci daga bacci akan bukatar karfafa ayyukan ganar da jamaa illolin dabiar bautar da yara, yanzu haka yara miliyan 152 ne ke fama da wannan matsala dalilio kenan da aka karkatar da shagulgulan ranar ta bana ga ayyukan wayar da kai akan bukatar kula da lafiyar yara tare da karesu daga hadarin da ke da nasaba da dalilan aiki
Nijar na daga cikin kasashen da suka dade da amincewa akan maganar yaki da bautar da yara kokuma sanya yara aikin da yafi karfin su, alamu na nuna cewa haryanzu akwai sauran aiki, dalili kenan da kungiyoyi irin su ALTEN suka fara yunkurin ankarar da gwamnatin kasar abubuwan da ke faruwa dan ganin an fito da wasu sabbin dabaru
kungiyar kwatago ta duniya ta sanar cewa nahiyar Afrika ce kan gaban yankunan da aka fi bautar da yara a duniya yayin da aka gano cewa daga cikin miliyan 152 da ke cikin wannan hali, kashi 70
9 na aiki a fannin noma sai kuma fannin masana'antun dake bautar da kashi 11
9 yayin da kashi 17
2 suke cikin wani hali a ma'aikatun bariki
Ga Rahoton Sule Mummuni Barma

Dubi ra’ayoyi
Sanadiyar kashe wani dan majalisa Ibrahim Abariga da wasu suka yi ranar Juma'ar da ta gabata ya sa shugaban kasar Uganda haramta sanya riga dake hade da hula da ake kira hoodie a turance
A can kasar Uganda kuma, jiya Litinin shugaban kasar Yoweri Museveni ya bukaci a haramta amfani da rigunan nan da ke hade da hula da ake cewa hoodie da turanci kuma ya bukaci a Makala na’urorin bincike akan dukkan abubuwan hawa
Ya dauki wannan matakin ne biyo bayan kashe wani dan Majalisar a ranar Juma’a
Kafofin yada labaru a yankin sun bada labarin cewa, a ranar Juma’a da maraice aka harbe Ibrahim Abariga wani dan Majalisa, a lokacinda aka yi zargin cewa wasu mahara sun yiwa motar sa kaca kaca da harsashe a lokacinda ya doshi gidansa dake kimamin kilomita goma daga baban birnin kasar
Haka shima mai tsaron lafiyar sa mai suna Sa’id Kongo Buga shima an kashe shi
Shedun gani da ido sunce mahara biyu akan babur sanye da rigunan dake hade da hula suka tare motar dan Majalisar Abariga
A wajen jana’izar Abariga jiya Litinin, shugaba Museveni cikin fushi yayi alkawarin cewa za’a gano wadanda suka aikata wannan danyen aikin
Shugaban yayi kukar cewairin rigunan dake hade da hula na boye fuskokun mahara, al’amarin dake dagula gano, bata garin a saboda haka an haramta amfani da irin wadannan riguna a kasar


















Dubi ra’ayoyi
Biyo bayan wasu hare-hare da wata kungiyar Musulmi ke kaiwa cikin kasar Mozambique tare da yin barazanar farma cibiyoyin gwamnati ya sa ofishin jakadancin Amurka dake kasar yiwa 'yan kasarta gargadin yin takatsantsan
A ranar Juma’a ofishin jakadancin Amurka a kasar Mozambique ya gabatar da kashedi akan tsaro yana yiwa Amerikawa gargadin su gujewa kai ziyara gundumar Palma dake lardin Cabor Delgado, wadanda suke can kuma, su yi nazarin ficewa daga yankin nan take
Ofishin jakadancin ya gabatar da wannan kashedin ne a saboda bayanai daya samu na yiwuwar kaiwa cibiyoyin gwamnati da wasu cibiyoyin hare hare a yankin
Cikin makoni biyu da suka shige wasu yan yakin sa kai sun kai munanan hare hare da ‘yan sanda suka danganta da wata kungiyar Musulmi dake arewacin kasar
A hare hare na baya bayan nan da aka dora laifin su akan wata kungiya da ake kira Mozambique Al Shabab, yan yakin sa kai dauke da wukake da ada sun kashe mutane biyar a gundumar Quissanga a daren shidda ga wannan wata na Yuni
Kwana daya kafin aukuwar wannan al’amari mutane bakwai aka sassare har lahira a gundumar Macomia yayinda kuma aka kona fiye da gidaje dubu daya


















Dubi ra’ayoyi
A Jamhuriyar Nijar wata kungiyar matasan Muslmi ce ta shirya taron bude baki a Birnin Konni inda ta gayyato limaman masallatan Juma’a da kungiyar kiristoci su sha ruwa tare
Wata kungiyar matasa Musulmi ta Birnin Konni ta shirya taron bude baki da limaman masallatan Juma’a da kungiyar kiristoci domin tabbatar da zaman lafiya
Malam Munkaila Sarka shugaban wurin bude bakin y ace sun bincika babu matsala tsakanin musulmi da kirista dalili ke nan da suka shirya taron domin kowa ya fahimta cewa mabiya addinan biyu na zaman lafiya da juna
Shi ma mataimakin shugaban kungiyar matasan Usman Ubandoma ya yaba da haduwar musulmi da kirista domin yin bude baki albarkacin watan azumi
A nasa bangaren shugaban kungiyar kiristoci Fasto Abubakar Musa ya yaba da taron saboda yana tabbatar da kwanciyar hankali da kuma rahama da daukakar Allah a cikin kasarsu ta Nijar
Taron zai tabbatar da zumunci inda za’a ba juna daraja
Mai Martaba Sarkin Konni Alhaji Ibrahim Salihu ya nuna murnarsa game da husahar matasan da suka shirya taron tsakanin musulmi da kiristoci
Y ace a zamantakewa yana da kyau mutane su yi la’akari da abubuwan dake kawo masu ci gaba kullum ba wadanda suke maidasu baya ba
Taron da matasan suka shirya wani zarafi ne na rokon Allah ya tabbatar da zaman lafiya a kasar Nijar ta kuma ci gaban ta
A saurari rahoton Haruna Mamman Bako da karin bayani


Dubi ra’ayoyi
Jam’iyar PNDS Tarayya mai mulki a Jamhuriyar Nijer ta maida martani bayan da wasu daga cikin kawayenta suka bada sanarwar kafa wani sabon gungu da zummar kalubalantar gwamnatin kasar yayin da bangaren ‘yan adawa ke murna da kafuwar wannan kawance da suke ganin zai karfafa masu gwiwa
Kungiyoyi biyu ne suka bullo a cikin ‘yan kwanakin nan da nufin kalubalantar gwamnatin PNDS Tarayya a kan abin da suka kira rashin sanin makaman mulki
Wata kungiya karkashin MPN-Kishin Kasa, ta sanar da shirinta a karshen mako na fafatawa da gwamnati saboda rashin bai wa bukatun talaka muhimmanci
Da take mayar da martani ta bakin kakaninta Asoumana Mahamadou, jam’iyyar PNDS mai mulki ta ce, wadanda ke shirya irin wadannan kawance domin su fafata da gwamnatin ai daga gwamnatin ne aka kore su, kuma kowa na sane da dalilin da yasa aka kore shi ko kuma ya bar gwamnati
Su ko manyan jam’iyyun adawar kasar sun yi na’am da matakan da tsofaffin jami'an gwamnati suke dauka na kalubalantar gwamnati
Alhaji Doudou Mahamadou kusa ne a jam’iyun adawa kasar, ya ce ganin yanda wadannan kungiyoyi suka bar mulki suka koma adawa, hakan na tabbatar da cewa su 'yan adawa na kan gaskiya, ya kuma yi marhabi lale da kungiyoyin kawancen
PNDS mai mulki ta ce wannan yunkuri da ‘yan adawa ke yi ba zai kai su ga cin gaci ba, saboda sun rufe idanuwansu a kan ayyukan ci gaba da shugaban kasa ke yi a cikin kasar
Kakakin jam’iyar PNDS ya ce sun yi adawa mai tsafta a can baya lokacin mulkin Tandja Mamadou, suka ba shi dama ya yi mulki suka kuma sun nuna ayyuka masu kyau da maras kyau da ya yi, amma sai yanzu ake samun akasin haka, saboda kwadayin mulki, komai gwamnati ta yi mutane ba su gani
Wakilin muryar Amurka a birnin Yamai, Sule Mumuni Barma na da karin bayani a cikin wannan rohoton

Dubi ra’ayoyi
An kashe wani sojan amurka na musamman, yayinda aka kuma jiwa wadansu hudu rauni lokacin da kungiyar da ake alakantawa da al-qaida ta kai hari jiya Jumma’a a wani wuri da ake gina karamin sansanin soji a kudu maso yammacin kasar Somalia
An kai harin jiya jumma’a a wurin dake tazarar kilomita hamsin da birnin Kismayo ne yayinda dakarun Amurka ke taimakawa takwarorinsu na kasashen Somalia da Kenya gina karamin sansani, daga cikin ayyukan da rundunar sojin ke gudanarwa na kakkabe mayaka da kungiyar ta’ddanci ta al-Shabab daga yankin, bisa ga cewar jami’an rundunar sojin Amurka
Shaidu sun ce an kai harin ne kusa da garin Sangumi, lokacin da dakarun Amurka da Somaliya da kuma Kenya suke gina ramukan shingen kariya suna kuma kakkafa wadansu hanyoyin kariya
Suka ce mayakan sun fara da jefa nakiyoyi kafin suka bude wuta kan dakarun
An tura jirgin helicopta domin daukar wadanda suka ji rauni
Dubi ra’ayoyi
Kotun hukunta manyan laifuka ta ICC da ke Hauge ta wanke, tsohon mataimakin shugaban kasar Congo, Jean- Pierre Bemba daga aikata laifukan yaki da dakarun suka yi
Alkalai a kotun hukunta manyan laifuka ta ICC, da ke Hague, sun wanke tsohon mataimakin shugaban kasar Congo, kuma tsohon shugaban 'yan tawaye Jean- Pierre Bemba, daga laifukan yaki da aka sami dakarunsa da aikatawa a Jamhuriyar Tsakiyar Afirka
A jiya juma’a, Kotun daukaka karar ta wanke hukuncin shekaru 18 da aka yankewa Bemba, a hukuncin da mai shari'a Christine Van den ta jagoranta, inda ta ce babu yadda za a kama shi Bemba da laifin da dakarunsa suka aikata a Jamhuriyar Tsakiyar Afirka
Wannan sabon babi da shari’ar ta bude, babban koma baya ne ga masu shigar da kara a kotun ta hukunta manyan laifuka, wadanda suka jajirce cewa, za a iya kama kwamanda kan laifukan da dakarunsa suka aikata, saboda ya gaza hana su ko kuma ya hukunta su dalilin laifukan da suka aikata
Har ila yau, wannan sabon hukunci ka iya shafar sauran shari’o’in da ake yi, na kokarin gurfanar da kwamandoji da dakarunsu suka aikata laifukan yaki
A baya an samu Bemba da laifin aikata laifukan yaki da suka hada da kisa da fyade da dakarunsa suka aikata a Jamhuriyar Dimokradiyyar Congo a tsakanin shekarun 2002- 2003


Dubi ra’ayoyi
Kwamitin sulhu na Majalisar Dinkin Duniya, MDD ya kakabawa wasu mutane shida dake Libya akan safarar mutanen dake kokarin zuwa Turai suna ketarawa dasu cikin tekun Mediterranean
Kwamitin sulhu na Majalisar Dinkin Duniya MDD, ya ayyana mutane 6 wadanda suke safarar mutane domin a aza musu takunkumin kasa da kasa saboda amfani da dubban 'yan ci rani da suke bi ta gabar ruwan Libya
Mutanen shida,4 'yan kasar Libyan ne, biyu kuma 'yan kasar Eritrea ne wadanda suke shugabantar kungiyoyin batagari da 'yan banga, suna cin karfin 'yan ci rani daga kasashen Afirka dake kokarin ketara tekun Mediterranean zuwa Turai
Takunkumin ya fara aiki daga jiya Alhamis
Matakin zai hana su amfani da ajiyar su a bankuna, da kuma hana su yin balaguro zuwa kasashen ketare
Wannan shine karon farko da kwamitin sulhu zai aza takunkumi kan shugabannin kungiyoyi 'yan banga masu aikata laifi ciki harda safarar mutane


Dubi ra’ayoyi
Binciken sirri da wani dan jarida Anas Arniya Anas ya gudanar ya bankado yadda jami'an hukumar kwallon kafa ta Ghana da alkalan wasa ke karban cin hanci tare da shirya sakamakon wasa kafin ma a yi wasan
Al'umma kasar Ghana sun samu ganin bidiyon da ya bankado wata badakalar cin hanci da rashawa da munamuna a hukumar kwallon kafa ta kasar inda suka ga jami'an hukumar da alkalan wasanni suke karban na goro
Wani fittacen dan jarida da aka sani da badda kama wurin yin bincike, Anas Arniya Anas shi ya gudanar da binciken sirrin akan munamunan da hukumar kwallon kafar Ghana ta dade tana yi
Abubuwan da bidiyon ya nuna ya girgiza al'ummar Ghana saboda sun ga yadda jami'an hukumar da alkalan wasa ke watanda da kudaden da suka tara ta sayar da wasanni da aiwatar da rashin gaskiya
Ganin irin kazantar da ta faru a hukumar, gwamnatin kasar ta dauki matakan rushe hukumar kamar yadda ministan ma'aikatar matasa da wasanni Mr
Shiyaba ya sanar
Wani mai fashin baki Malam Isa Jibrin Mai Rago ya yaba da aikin binciken da dan jaridan ya yi ya kuma ce abun da suka gani ya girgizasu da ma al'ummar Afirka saboda irin cuwa-cuwan da suka gani ana aiwatarwa har da shirya sakamakon wasa kafin ma a yishi
A saurari rahoton Ribwan Abbas da karin bayani

Dubi ra’ayoyi
Gwamnatin Jamhuriyar Nijar ta shirya taro na musamman domin warware matsalolin jami’o’in kasar kamar yadda ministan ilimi mai zurfi ya bayyana wanda kuma shugaban jami’ar Touha ya shaida cewa a wannan karon gwamnati da gaske take
Gwamnatin Nijar ta shirya taro na musamman na shugabannin jami’o’in kasar domin lalubo hanyoyin warware matsalolin da suka addabi jami’o’in da suka kawowa ci gaban ilimi mai zurfi cikas
Ministan ilimi mai zurfi Yahuza Sadisu ya ce akwai cunkoson dalibai a ajin farko
Akan samu dubban dalibai na shekarar da ta gabata da basu samu wucewa gaba ba
A cewarsa zasu yi tsari inda ajin farko za’a fara daga daya ga watan Satumba zuwa 31 ga watan Janairun sabuwar shekara
Cikin lokacin za’a bada karatu da jarabawa tare da bada sakamakon jarabawar
Za’a fara kashi na biyu na shekarar karatu daga daya ga watan Fabrairu zuwa 30 ga watan Yuni
Taron wanda ke zama ci gaban wanda aka gudanar a watan Afirilun da ya gabata a Touha ya gano abubuwa da dama dake bukatar gyara inji shugaban jami’ar Touha Farfesa Ado Muhammad
Yace shekaru 47 da suka wuce Nijar nada jami’a daya kawai
A lokacin mutane miliyan uku ne kacal suke kasar
Yau tana da jami’o’i takwas da mutane miliyan 20 saboda haka yadda aka tafiyar da jami’a daya shekaru 47 da suka wuce ba zai zama daya ba da yadda ya kamata a gudanar da jami’o’i yanzu
Dole ne a zauna a yi tunane bisa bukatun kasar
Tsarin gudanar da jami’o’in an gano yana bukatar sake dubawa
Dokokin tafiyar dasu suna bukatar waiwaya saboda a san nasarorin da aka samu, inda aka kasa da gyaran da ya dace a yi
Farfesa Ado Muhammad yana ganin jin bahasin ministan ilimi mai zarfi alama ce cewa a wannan karon gwamnatin kasar da gaske take ta dauki matakan da suka dace domin gyaran lamuran jami’o’in kasar
Ya ce matsalolin jami’o’in ba na kudi ba ne kawai
Akwai matsalar ganewa
A saurari rahoton Souley Barma


Dubi ra’ayoyi
Kasashen Kamaru da Equatorial Guinea sun sake bude kan iyakarsu, watanni shida bayan sun toshe kan iyakar da nufin hana zurga-zurgar kungiyoyin yan bindiga dake kokarin hambarar da shugaba Teodoro Obiang Nguema da yake shugabantar Equatorial Guinea tun shekarar 1979
Yan kasuwa daga kasashe makwabtan Kamaru da Gabon suna shiga da kaya kuma suna fita da wasu daga karamar kasar ta tsakiyar Afrika
Ephraim Mukwah mai shekaru 43 dan Kamaru matukin motar daukar kaya, yace suna murna cewa a karshe jami'an Equatorial Guinea sun basu daman shiga Kamaru
Ya ce mutane sun yaba kuma sun yi murna, yayin da aikin taxi yake bunkasa a cikin garin kana motocin daukar kaya da kiya-kiya zasu iya zurga-zurga har zuwa Bata babban birnin kasar dake kan iyakar kasar da Kamaru ba tare da wata damuwa ba
Ana samun daman kai kayan abinci daga Kamaru na kayan gini da na motoci zuwa Equatorial Guinea, yayin da ita Equatorial Guinea din take kai abubuwan sha da man girki zuwa Kamaru
Dubi ra’ayoyi
Raila Odinga tsohon Firai Ministan Kenya kuma shugaban 'yan adawar kasar ya ce zai iya sasanta Shugaban Sudan ta Kudu Silva Kiir da jagoran 'yan tawyen kasar Riek Machar
Tsohon Firaministan Kenya Raila Odinga ya ce zai iya sasanta Shugaban Sudan Ta Kudu Salva Kiir da jagoran 'yan tawaye Riek Machar
Odinga ya yi tayin jagorantar tattaaunawa tsakanin Shugagan kasar da tsohon Mataimakinsa don kawo karshen yakin basasar da aka kwashe shekaru kusan hudu da rabi ana gwabzawa a Sudan Ta Kudun
Ya kai ziyara Juba cikin sirri don ganawa da Shugaba Kiir makwanni biyu da su ka gabata, 'yan kwanaki bayan da bangarorin da ke fafatawar su ka kasa cimma yarjajjeniyar zaman lafiya a Addis Ababa, babban kasar Habasha
Ministan Yada Labaran Sudan Ta Kudu Michael Makuei ya fada yayin ziyarar cewa, Odinga ya bayyana cewa ya na so Kiir da Machar su sasanta kamar yadda shi da Shugaban Kenya Uhuru Kenyatta su ka sasanta bayan bambance-bambancen suna baya
Jaridar 'The EastAfrican'ta ruwaito cewa ana kyautata zaton Odinga zai tafi Afirka Ta Kudu a wannan makon don ya gana da Machar
Mai magana da yawun 'yan tawayen ya ce jami'an gwamnatin Afirka Ta Kudu sun yi daurin talala ma Machar bisa umurnin gwamnatin Kiir
To amma jami'an gwamnatin sun musanta zargin




a


Dubi ra’ayoyi
Tun a shekarar 2002 kasashen duniya suka amince da iyakar da Majalisar Dinkin Duniya ta shata tsakanin Habasha da Eritrea bayan yakin da suka yi shekaru suna yi amma kuma Habashan ta ki amincewa sai jiya ta yadda da sauran kasashen duniya
Kasar Habasha ta ba da sanarwa jiya Talata cewa za ta mika ma kasar Eritea wani yankin kasa da su ka jima su na takaddama akai
Kwamitin Gudanarwar gamayyar jam'iyyun da ke mulkin Habasha (EPRDF, a takaice), ta ce za ta mutunta yarjajjeniyar da aka cimma a Algiers, wadda ta haifar da shawarar da aka yanke game da kan iyakar Habashar da Eritrea
Kasashen duniya sun amince da yarjajjeniyar, wadda aka rattaba ma hannu a 2002, kuma su ma bangarorin biyu sun amince da sharuddan da Kwamitin Shata Kan Iyaka na Majalisar Dinkin Duniya, MDD ya gindaya
To amma kasar Habasha ta hana a shata kan iyakar, wanda hakan ya haddasa tashin hankalin da aka kasa warwarewa, da kuma fito na fito na tsawon shekara 16 a tsakanin kasashen na gabashin Afirka makwabtan juna
Kwamitin na EPRDF ya ce shawarar da ya yanke jiya Talata ta biyo bayan nazarin matsalar tsakanin Habasha da Eritrea da kuma sha'awar tabbatar da zaman lafiya tsakanin al'ummomin kasashen biyu
Yarjajjeniyar ta Algiers, wadda aka rattaba ma hannu a 2000, ta biyo bayan shafe lokaci mai tsawo da aka yi ana ta gwabza mummunan yaki tsakanin Habasha da Eritrea
Bayan da yakin ya zo karshe, Kwamitin Shata Kan Iyaka ya kwashe shekara da shekaru ya na kokarin shata kan iyaka tsakanin kasashen biyu
An yanke shawarar ce bisa ga ikirarin kowacce daga cikin kasashen biyu da kuma taswirar zamanin mulkin mallaka na 1900s


Dubi ra’ayoyi
Rahotanni daga garin Diffa na cewa a wajejn karfe goma na daren jiya litinin wasu 'yan kunar bakin wake suka kutsa wata makarantar allo dake unguwar Diffa Kura inda suka tayar da bama bamai
Sakamakon wucin gadi ya ce lamarin ya haddasa mutuwar mutane tara cikinsu har da 'yan kunar bakin waken uku, yayin da mutane 35 suka ji rauni
Wata majiyar kiwon lafiya da ta bukaci a saya sunanta tace a ciki akwai mata biyu da namiji guda da suka tada bam din
Yanzu haka almajirai da malaman da wannan harin ya rusta da su na can kwance a asibitin Diffa domin ci gaba da jiyya
Shugaban majalisar mashawartan yankin diffa ya tabbatar da faruwar wannan al'amari, ko da yake ya ce har yanzu suna cikin harhada bayanai
Yankin Diffa na daga cikin yankunan da gwamnatin Nijar ta kafawa dokar ta baci domin murkushe hare haren boko haram
kuma rahotanni na cewa harin kunar bakin waken na jiya, ya sa hukumomi suka dauki tsaurara matakan tsaro a dukka wajejen taron jama'a, musamman a ciki da wajen kasuwar garin Dfiffa wacce take ci a kowacce Talata
Saurari Rahoton Souley Moumouni Barma

Dubi ra’ayoyi
Majalisar dokokin kasar Faransa ta nuna damuwarta kan zargin tauye hakkin dan Adam da gwamnatin Nijar keyi ta kuma bukaci shugaban Faransan ya tattauna lamarin da shugaban Nijar wanda yake ziyarar kasar
Matakin garkame masu adawa da dokar harajin kasar Nijar ta 2018 a wasu gidajen yari ba tare kotu ta yanke masu hukumci ba, shine abun da ya dauki hankalin majalisar dokokin kasar Faransa, kasar da ta yiwa Nijar mulkin mallaka
Majalisar ta bukaci shugaban Faransan Emmanuel Macron ya yi amfani da ziyarar shugaban Nijar din Issoufou Mahammadou a kasar Faransa, ya sanar dashi cewa matakin ya sabawa tsarin Dimokradiya
A cewar Inusa Jimrau, babban sakataren kungiyar NPCR, shugaban majalisar dokokin Faransa da ya kai ziyara Nijar ya ja hankalin ‘yan majalisar akan abubuwan da ya gani a Nijar
Yayi kira ga shugaban Faransa Macron, ya san cewa abokinsa shugaban Nijar da yake ikirarin dan Dimokradiya ne ba haka yake ba
Yana karya hakkin dan Adam, kuma babu Dimokradiya a Nijar, tsarin ya gurgunce a kasar
Kazalika wasu kungiyoyin kare hakkin dan Adam na kasa da kasa sun shirya gabatar wa shugabannin kasashen biyu, Faransa da Nijar, wata kasida a yammacin talata, dake bukatar a saki duk wadanda hukumomin Nijar suka kama saboda dalilan gudanar da zanga zanga, inji Kaka Tula Gwani, na wata kungiyar kare hakkin dan Adam
Y ace wasikar da zasu gabatar mutane fiye da dubu uku daga kasashe daban daban suka sa hannu
Ya ce yau fiye da kwana sittin ke nan da Nijar ke tsare da mutane 26
A ranar 25 ga watan Maris ne hukumomin Nijar suka cafke shugabannin kungiyoyin dake adawa da dokar harajin 2018 saboda zarginsu da gudanar da zanga zanga ba tare da iznin hukuma ba
Amma kakakin gwamnati y ace “ idan gwamnati dake da hakkin tsaro da kiyaye lafiyar al’umma ya ga akwai wani cikas da ka iya wakana a kasar ta fito ta hana a yi zanga zangar, ai sai a yi hakuri a yi gaba”
Shugaban Nijar Muhammadou Issoufou yana Faransa ne domin tattaunawa da takwaransa akan yadda za’a inganta wutar lantarki a Nijar tare da yaki da ta’addanci
A saurari rahoton Souley Mummuni Barma



Dubi ra’ayoyi
Wani harin da jiragen yakin Amurka suka kai Somalia ranar Asabar ya yi sanadiyar mutuwar mayakan al-Shabab 27 kamar yadda runudunar sojojin Amurka dake nahiyar Afirka suka sanar
Wani harin sama da jiragen yakin Amurka suka kai a ranar Asabar a Somalia, ya hallaka mayakan Al Shabab 27, a cewar, rundunar dakarun Amurka mai kula da shiyyar Afirka
Rundunar ta bayyana hakan ne a sakon Twitter, tana mai cewa harin an kai shi ne tare da hadin gwiwar gwamnatin Somalia a yankin Bosaso da ke yankin Puntaland mai kwarkwaryan ‘yancin kai
A cewar rundunar ta Amurka, ba a kashe farar hula ko daya a harin ba
Hare-haren Amurkan a cewarta, na kaikaitar sansanonin da ake horarwa da mayakan kungiyar da kuma maboyarsu a baki dayan kasar ta Somalia da kuma yankin
A dai ranar Alhamis din da ta gabata, wani harin saman da Amurkan ta kai akan mayakan na Al Shabab, ya hallaka mutum 12 a can kudancin Mogadishu
Harin na ranar Asabar na zuwa ne, bayan da mayakan na Al Shabab suka kai hari a wani sansanin soji a Puntland, inda suka yi ikararin kashe sojoji biyar, kana suka ce sun jikkata wasu bakwai tare da lalata kayayyakin sojin kasar ta Somalia

Dubi ra’ayoyi
Jami'an kasar Tunisia sun ceto 'yan cirani 67 da kwale kwalensu ya nutse dasu ya yinda wasu 46 suka rasa rayukansu
Ma’aikatar tsaron kasar Tunisia tace mutane 46 ‘yan ci rani ne suka mutu bayan da kwale-kwalen da suke ciki ya nutse a kudancin gabar tekun kasar, haka kuma mutane 67 ne jami’an dake gadin gabar tekun suka ceto, jiya Lahadi
Sanarwan da ma’aikatar tsaron tafitar tace ana ci gaba da wannan aikin ceton, Kuma ‘yan ci ranin wasun su ‘yan kasar ta Tunisia dama sauran wasu ‘yan kasashe
A wani al’amari na daban kuma an samu mutuwar mutane 9 ciki ko harda yara 6 da suka mutu a jiya Lahadi bayan da karamin jirgin ruwan da suke ciki mai dauke da mutane 15 ya nutse a gabar tekun kudancin Turkiyya dake gundumar Antalya, kamar yadda jamiaan dake gadin gabar Tekun na kasar Turkiyya suka fitar da sanarwa
Rage kwararan ‘yan ci rani a kasar Italiya shine daya daga cikin manufofin jamiyyar yaki da zuwa ci rani na kasar Italiya, wanda shugabanta shine Matteo Salvini da aka rantsad a ranar jumaan data gabata a matsayin ministan harkokin cikin gida

Dubi ra’ayoyi
Hukumar kula da ‘yan ci rani ta kasa da kasa (IOM) tace, ta maida ‘yan ci ranin kasar Somaliya dari da hamsin da suka makale a kasar Libya cikin makon da ya gabata
Galibi an tsare su a cibiyoyin da gwamnati take tsare ‘yan ci rani na tsawon watanni a cikin mummunan yanayi
Hukumar ta hakikanta cewa, akwai kimanin mutane miliyan daya, galibi daga kasashen larabawa da kasashen nahiyar Afrika da suka yi tafiya mai hadarin gaske zuwa Libya da nufin shiga kasashen turai domin samun ingancin rayuwa
Sai dai, a zahiri idan suka isa kasashen sai suga ba haka lamarin yake ba
Hukumar ta IOM tace ‘yan ci ranin dake Libya suna fuskantar hadura da dama da suka hada da fasa kwauri da safarar bil’adama, da garkuwa da mutane, da kunci, da tsarewa, da kuma gasa masu akuba
Kakakin hukumar Joel Millman yace shirin hukumar dake ba masu sha’awar damar komawa gida, ya maida dubban ‘yan ci rani daga kasashe dabam dabam gida
Millman yace “Mun hakikanta cewa jiragen saman da hukumar IOM take tanadawa da kuma ayyukan da take gudanarwa a Libya, suna taimakawa wajen maida mutane gida, kuma suna rage hadarin da ‘yan ci rani dake tsallake tekun baharum suke fuskanta
”
Alkaluma sun nuna cewa kimanin ‘yan ci rani da ‘yan gudun hijira daga kasar Somaliya dubu talatin ne suka fice daga Libya, ta cikin teku zuwa kasar Italiya tun shekara ta dubu da dari biyu da goma sha hudu
Dubi ra’ayoyi
Rahotanni daga Jamhuriyar Dimokradiyyar Congo sun ce an sake samun wasu mutane biyar da suka kamu da cutar Ebola
Kamfanin Dillancin Labaran Faransa ya ruwaito cewa, an sake samun sabbin mutane biyar da ake fargabar sun kamu da cutar Ebola a Jamhuriyar Dimokradiyar Congo
A jiya Asabar kamfanin dillancin labaran na AFP, ya bayyana cewa, jami’an lafiya sun gano karin mutane biyu a yankin Wangata da kuma wasu mutane uku a yankin Bikoro, duk a arewa maso yammcin Lardin Eqauteur
Dr
Hiller Manzimbo, darektan babban asibitin yankin na Wangata ya nuna takaic kan yadda har yanzu wasu ba su fahimci cutar ta Ebola ba
"Har yanzu a nan Mbandaka da kuma watakila Bikoro da sauran wurare, mutane da yawa ba su fahimci cewa lallai akwai cutar ta Ebola ba
” Inji Dr
Manzimbo
A halin da ake ciki kuma, hukumar lafiya ta Duniya, WHO, ta ce ta dukufa wajen samar da allurar rigakafin cutar ta Ebola
Allurar wacce ba a tabbatar da ita ba a hukumance, kan samar da kariya, tare da ba da kwarin gwiwar cewa za ta taimaka wajen dakile yaduwar cutar




Dubi ra’ayoyi
An rantsar da shugaban kasar Misira Abdel Fattah el-Sissi domin wa’adi mulki na biyu yau asabar, a gaban majalisar dokokin kasar, inda ya shaida masu cewa, yana daukar kansa a matsayin shugaban kasar dukan a’ummar kasar,da wadanda suka goyi bayansa da kuma wadanda basu goyi bayansa ba
Kakakin majalisar dokoki Ali Abdel Aal ya gabatar da shugaba Sissi ga ‘yan majalisa ya kuma ayyana shi a hukamce, a matsayin wanda ya lashe zaben shugaban kasar da aka gudanar cikin watan Aprilu da hukumar zaben kasar ta aiwatar
Sissi ya lashe kashi casa’in cikin dari na kuri’un da aka kada a zaben da aka kara tsakaninsa da wani kwararren mai zanen gine gine da ba sananne bane, da ya shiga takara ana dab da zabe
‘Yan takara da dama fitattu ko dai sun janye, ko kuma an dakatar da su bisa hujjar cewa basu cancanci tsayawa takara ba
Bayan daukar rantsuwa, Sissi ya bayyana cewa zai yi aiki tukuru domin gina kasa, da shata makomar da zata cimma burin al’ummar na zama kasar da taci gaba, da kafa tubalin ‘yanci da damokaradiya, da kuma maido da kasar Misira bisa turba da kima a kasashen duniya, abinda ya bijirewa kasar sabili da rikicin cikin gida
Sissi ya kuma jadada cewa, al’ummar kasar Misira zasu hada hannu wajen yakar ayyukan ta’addanci har sai sun shawo kan matsalar baki daya


Dubi ra’ayoyi
Kwararru daga hukumar lafiya ta duniya WHO da takwarorinsu na kungiyar likitocin kasa da kasa, sun ce ana gab da shawo kan yaduwar cutar Ebola
Nan da makwanni masu zuwa, ana sa ran za a dakile sabuwar barkewar cutar Ebola da ta auku, a cewar kwararrun hukumar Lafiya ta Duniya WHO da kuma na kungiyar likitocin kasa da kasa na Medicine San Frontiers
Sai dai a wata hira da kwararrun suka yi da Muryar Amurka a wannan makon, sun ce, duk da haka, akwai sauran jan aiki a gaba, yayin da daruruwan ma’aikatan kiwon lafiya na gida da waje ke kokarin yaki da cutar ta Ebola a Jamhuriyar Dimokradiyar Congo
Amma wata alama da ke nuna haske kan lamarin a cewar Dr
Hilde De Clerck, jami'ar lafiya daga cikin hukumomin, ita ce, an gano asalin wuraren da barkewar cutar ta samo asali a kasar ta Congo
A baya dai, an yi fargabar yaduwar cutar zuwa sassan yammacin Afirka, kamar yadda aka gani a tsakanin shekarun 2014 da 16, inda mutane sama da mutane dubu 11 suka mutu a kasashen Guinea, Liberia, Saliyo, wanda shi ne lamari mafi muni da mutane suka halaka sanadiyar cutar tun da aka gano ta
Dubi ra’ayoyi
Silva Kiir na Sudan ta Kudu ya je Ethiopia, kwana daya kafin Amurka ta gabatar da kudurin kakabawa kasar takunkumi, yana neman taimakon Ethiopia ta hana Amurka cimma nasara a Majalisar Dinkin Duniya
Kwana daya kafin kwamitin sulhu na Majalisar Dinkin Duniya ya jefa kuri’ar akan shawarar da Amurka ta gabatar na azawa jami’an kasar Sudan ta kudu takunkunmin bisa zarginsu da sa kafar angulu ga shirin samun zaman lafiya a kasar, Shugaba Salva Kir na Sudan ta kudu ya bar birnin Juba zuwa birnin Addis Ababa na kasar Ethiopia
Zai bukaci taimakon kasar Ethiopia ta hana kaddamar da kudurin na Amurka
Mai magana da yawun shugaban yace, shugaba Kir zai bukaci Prime Ministan Ethiopia yayi amfani da matsayin sa a zaman shugaban kungiyar habaka tattalin arzikin yankin da ake cewa IGAD a takaice, ya hau kujeran naki akan takunkunmin
Kungiyar ta IGAD ta sha daukar dawainiyar yin shawarwarin samun zaman lafiya tsakanin bangarorin kasar Sudan ta kudu ta nufin farfado da yarjejeniyar samun zaman lafiya da aka kula a shekara ta dubu biyu da goma sha biyar ba tare da samun nasarar ba
Kasar Ethiopia kuma, tana daga cikin kasashen da take da wakili na dindin din a kwamitin sulhu na Majalisar Dinkin Duniya
Yau Alhamis din nan ake sa ran wakilan kwamitin zasu jefa kuri’a akan kudurin na Amurka a birnin New York


















Dubi ra’ayoyi
Zimbabwe zata gudanar da zabe a ranar 30 ga watan Yuli, karon farko da kasar da take kudancin Afrika zata yi zaben bayan lokacin da sojoji suka yi waje da shugabanta Robert Mugabe a watan Nuwamban bara
Shugaban kasar Emmerson Mnangagwa ne ya ajiye ranar 30 ga watan Yuli ta zama ranar zaben shugaban kasa da na wakilan majalisar kasa da kuma na zaben kansiloli
Manangagwa mai shekaru 75 da haifuwa wanda kuma ya taba zama mataimakin shugaba Mugabe, shine zai jagorancin jami'iya mai mulki ta ZANU-PF ta fafata da babban jami'iyar adawa ta Movement for Democratic Change, wanda Nelson Chamisa mai shekaru 40 da haifuwa ke jagoranta
Shugaba Mnangagwa yayi alkawarin cewa za a gudanar da zaben cikin gaskiya da adalci kuma ya mika gayyata ga masu sa ido daga kasashen waje su zo su duba yanda za a gudanar da zaben
Wannan ne karon farko da Zimbabwe zata yi zaben da babu sunan Mugabe mai shekaru 94 a kan takardan zabe, tun bayan da kasar ta samu yancin kai
Dubi ra’ayoyi
Kungiyoyin kare hakkin jama’a a Jamhuriyar Nijar sun jawo hankalin ‘yan siyasar kasar da su sasanta da juna domin kada su jefa kasar cikin rikicin siyasa da ba zai tsinana wa kowa komi ba illa tashin hankali
Yadda kowane bangaren siyasar kasar Nijar ya dage akan bakarsa akan batun zabubbuka ya damu wasu ‘yan kasar
Ja-in-ja da ‘yan siyasar keyi ya sa kungiyoyin kare hakkin jama’a, suka fara jawo hankalinsu da su sasanta da junansu ta yadda za’a shirya zabubbukan cikin lumana
Dambashi Son Allah shugaban wata kungiyar kare hakkin jama’a ya ce ‘yan siyasa dake mulkin kasar sun dage babu canji akan hukumar zaben yayinda ‘yan adawa suke cewa ba zata sabu ba, dole sai an yiwa hukumar zabe kwaskwarima ta yadda kowa zai samu wakilci
Ya ce dukansu sun ja daga basu damu da kasar ba alhali kuwa idan babu kasar duk wani shirin zabe ya zama a banza
Yace kowa ya sani idan aka yi tashin hankali na zabe, ya kanyi muni
Shi kuwa Alhaji Salisu Ahmadu na wata kungiyar kawancen ya yiwa bangarorin biyu tuni akan nauyin da ya rataya a kansu domin raya mulkin Dimokradiya
Alhaji Salisu yace ‘yan siyasa basu san cewa batun zabe basu kadai ya shafa ba
Kasar nada mutane kimanin miliyan ashirin kuma kowa lamarin ya shafe shi saboda kowa nada ‘yancin y afito ya yi takara ba sai ya shiga wata jam’iyyar siyasa ba
Ya kamata a saurari kowa a samu amincewa
Hukumar zabe ta CENI na da rawar da zata taka wajen warware kiki-kaka da ta ki ci ta ki cinyewa tsakanin bangarorin siyasar kasar a cewar shugaban kungiyar kadet
Ya shawarci hukumar zaben ta jajirce akan abubuwan da doka ta tsara domin kaucewa tarkon da ‘yan siyasa ke neman kafawa domin kawo cikas ga shirin zabukan
Ya ce ya kamata hukumar zabe ta dauki matakin sasanta ‘yan siyasa domin su komo gurbi guda
Yace kada hukumar ta yadda wani dan siyasa ya tursasata
Ta tsaya kan Gaskiya da dokokin kasa
Ita hukumar zaben da aka kafa bayan an yiwa kundun tsarin zabe kwaskwarima, ‘yan adawa na ganinta tamkar ‘yar amshin shatar gwamnati ce lamarin da ya hanasu aikewa da nasu wakilan zuwa cikin hukumar
Saurari rahoton Souley Barma domin jin karin bayani


Dubi ra’ayoyi
An ba wani dan kasar Mali dake zama Faransa ba bisa ka’ida ba lakabin sunan “Spider Man” an kuma jinjina wa matashin a matsayin jarumi bayan da ya hau wani bene a birnin Paris don ya ceto wani yaro da ya zamo daga bene ya na lilo a hawa na hudu
An fitar da wani hoton bidiyo da ya nuna Mamaoudou Gassama yana kama karafan benen da hannuwansa yana hawa daga bene zuwa bene, yayinda wani mutum dake bene na hudu yake kokarin rike hannun yaron
Shugaban kasar Faransa Emmanuel Macron da kansa, ya godewa dan ci ranin jiya Litinin a fadar shugaban kasa ta Elysse, ya kuma bayyanashi a matsayin abin koyi
Macron ya ba Gassama wanda ya fito daga yankin Keyes na kasar Mali lambar yabo ta nuna bajinta, ya kuma bashi takardar izinin zama dan kasa, da kuma aiki a ma'aikatar kashe gobara
Gassama ya shaidawa shugaban kasar cewa, "allah ne ya taimake ni" na ceto yaron
Gassama yace shugaba Macron ya tambayeshi ya bayyana yadda ya yi wannan jarumtakar
Ya kuma ce ya nemi taimakon shugaban kasar ta Faransa
yace "Na gaya mashi cewa cewa, na baro kasar Mali ta Burkina Faso, na shiga Nijar daga nan nabi ta hamada
Daga nan na isa Libya inda na yada zango na dan lokaci ina neman hanyar zuwa Italiya"
Da farko nayi kokarin shiga jirgin kwale-kwale, sai hukumomi suka kama ni suka kulle ni a gidan yari daga nan suka tasa keyata zuwa Nijar
Sai na sake kwatantawa karo na biyu
Godiya ga Allah na samu na isa Ataliya
Magajin garin birnin Paris Anne Hidalgo ma ta jinjinawa Gassama
Tace ba a nuna banbaci wajen sakama Gassama sabili da bajintarsa da yin tsayin daka kan batun shige da fice
Ceto yaron
Mamoudou Gassama, dan shekaru 22 da haihuwa ya ce ya ga yaron na cikin mummunan hali a unguwar da ya je ranar Asabar don kallon wasan kwallon kafa a wani gidan saida abinci
Gassama ya fadawa sashen Bambara na muryar Amurka cewa, sun yi odar abinci kenan shi da budurwarsa, sai suka ga mutane sun tattaru
Yace “kafin mu fara cin abinci, na ga mutanen a waje
Wasu na ihu, direbobi kuma na ta latsa horn din mota
Sai na fita waje, na ga yaron yana lilo a bene na hudu, Gassama ya kara da cewa “na godewa Allah na iya kama karahuna ta gaban benen, na hau don in ceto shi, da na fara hawa karahunan, sai na kara samun kwarin guywar in ceto yaron
Bayan da ya ceto yaron sai ‘yan sanda suka tare su ta wani daki, gassama ya ce “sai na fara makayarkyata, na kasa tsayawa, nayi ta rawar jiki saboda abinda ya faru
Da farko ya fadawa CNN cewa yana son yara
Ba zan so in ga yaron ya ji rauni ba a gaban ido na
sai na ruga don neman hanyar da zan ceto shi
Na godewa Allah yadda na iya hawa ta gaban benen har na taddo yaron
Rahotanni na nuni da cewa, iyayen yaron basu gida lokacin da lamarin ya faru
mahaifiyarshi tayi tafiya, yayinda aka ce mahaifinshi kuma ya tafi cefane
An kama mahaifin sabili da barin karamin yaron a gida shi kadai
Dubi ra’ayoyi
Hukumar zabe a jamhuriyar Nijar ta fitar da jadawalin zabubbukan da za a gudanar a kasar domin ba ‘yan siyasa damar fara daura damara tun da wuri, abinda jam’iyya mai mulki ke cewa ya yi daidai a yayin da ‘yan adawa kuwa ke ci gaba da kauracewa ayyukan wannan hukuma da suke yiwa kallon ‘yar amshin shatan gwamnati
An fitar da jadawalin a kashegarin ganawar da aka yi tsakanin hukumar zabe da masu ruwa da tsaki a harkokin zabe na Jamhuriyar Nijar wanda ya bayyana cewa za a fara da zaben kansiloli a farko shekarar 2020 kafin a cike da 'yan majalisar dokoki da kuma na shugaban kasa a farkon shekarar 2021
" Za a yi zaben kananan hukumomi a 12 ga watan Janairun 2020, zaben shugaban kasa da na 'yan majalisa tsakanin Oktobar 2020 zuwa Fabrairun 2021
" in Aladuwa Amada, Mataimakin Shugaban hukumar CENI
Jam'iyya PNDS-Tarayya mai mulki sun bayyana gamsuwarsu da tsarin da aka fitar amma jam'iyyar PND Awaiwaya ta ce warware hayaniyar da ke tattare da kundin zabe ne ya kamata a ce Hukumar CENI ta bai wa fifiko ba wai saka ranakun zabe ba
" To zabennan, a haka yadda ake jami'an tsaro ne za a fito da su don su tsare wasu 'yan kasa su yi zabe amma wasu ba za su yi ba? Su wanene ma tukun 'yan takarar, ko su waye za su yi zaben, kuma su waye ne za a zaba
Kaga wannan abun dubawa ne
" inji Shugaban Jam'iyyar PND Awaiwaya, Sumaila Amadou
Ya kara da cewa,
"Babu yadda za a yi a ce hukumar zabe ta shirya zaben muddun ba a je aka gyara wannan kurakurai na kudin zabe ba
"
Tun a watan Nuwamba ne mambobin hukumar zabe suka yi rantsuwar kama aiki, amma har yanzu 'yan adawa ba su aika da wakilansu a hukumar ta CENI ba, dalilin da ya mataimakin ya ja hankali game da shi
"Matsala ce ta siyasa, mu kuma ba kungiyar siyasa ba ce ba hukamar siyasa ba ce face hukumar zabe
Inda mun gano kan matsalar, da mun shawo kanshi
Mu dai fatanmu shi ne, 'yan siyasa sun fahimci juna, kowa yazo mu tsara zabe tare kuma a je a yi zabe tare
" inji mataimakin shugaban hukumar CENI
Saurari cikakken rohoton Sule Moumouni Barma

Dubi ra’ayoyi
An sami mutuwar karin wani mutum guda da ake jin cutar Ebola ce ta hallaka shi a kasar Congo-Kinshasha, abinda zai sa jimillar mutanen da cutar ta kashe zuwa 12 ke nan
Wannan mutum na baya-baya da aka rasa, mutumen wani kauye ne dake yankin Iboko dake lardin Equateur a arewa-maso-yammacin kasar
Ko bayan mamacin, har ila yau ance akwai wasu mutane hudu da suka kamu da cutar a yankin, wanda wannan ke nufin ke nan yanzu akwai jimillar mutane 35 dake dauke da Ebola a kasar ta Congo
A yau Litinin ne dai aka shirya fara gudanar da rigakafin gujewa kamuwa da cutar a yankunan Iboko da Bikoro dake lardin na Equateur

Dubi ra’ayoyi
Sojojin Kamaru sun afkawa wani otel a garin Pinyin dake yankin masu anfani da harshen Ingilishi inda suka kashe mutane 30 da suke zargin'yan tawaye ne ranar Alhamis da ta gabata
A kasar Kamaru, mutanen yankin dake magana da harshen Ingilishi, jiya Lahadi suka bizne ‘yan uwan su, su 30 da aka kashe a ranar alhamis din data gabata a garin Pinyin dake arewa maso yammacin kasar
Sai dai kawo yanzu gwamnati bata fidda wata sanarwa game da wannan lamarin ba, amma mazauna garin sunce sojojin gwamnati ne suka afkawa wani hotel, suna cewa wai akwai wasu mutanen da yan aware ke garkuwa dasu a cikin hotel din
Mazauna garin suka ce sojojin sun harbe kusan duk wanda suka gani a hotel din a wannan lokacin
Wakilin Muryar Amurka Moki Edwin Kindezeka ya aiko da rahoton yana cewa
Daga cikin daruruwan mutanen da suke kukan mutuwar ‘yan uwansu har da wata baiwar ALLAH ‘yar shekaru 54 da haihuwa mai suna Angelica Maluh wadda ta gano gawar danta dan shekaru 24 cikin wadanda aka kashen
Tace bata san wane irin kaddara ne ya fada musu ba haka da ake kashe diyan su kamar kuda, tace ta bar kome a hannun Allah wanda shi kadai ne zaiyi muna sakayya tare hakunta wadanda suka aikata wannan danyen aikin
Tace amma ita tasan dan ta bai aikata laifin da yakai na a kashe shi yana dan matashin sa ba
Rikici dai ya barke ne a Kamaru yankin da ake Magana da harshen turanci dake arewa maso yammaci da kuma kudu maso yammaci a cikin shekarar 2016 lokacin da malamai da lauyoyi a yankin suka gudanar da zanga-zangar abinda suka kira wariya da danniyar da suka ce yankin masu Magana da faransanci suke musu, wannan ne fa ya haifar da kiraye-kirayen ballewa daga kasar
Wannan yunkurin nasu yasa a cikn watan nuwambar shekarar 2017 shugaba Paul Biya ya kaddamar da yaki akan wadannan mutanen masu neman ballewa inda ya kira su ‘yan taadda


Dubi ra’ayoyi
Sanadiyar rashin biyansu albashi na wata da watanni ya sa likitocin kwantiragi dake aiki a karkara shiga wani mawuyacin hali lamarin da gwamnatin jamhuriyar Niger ta ce zata duba ta magance
Tun daga farkon wannan shekarar, sau biyu likitocin dake aikin kwantiragi suka yi yajin aiki bisa umurnin kungiyarsu saboda rashin samun albashi
Likitocin sun kwashe watanni bakwai ba tareda samun ko kwandala ba daga gwamnati a matsayin albashi duk da cewa watan jiya gwamnati ta yi alkawarin rage bashin albashin dake kanta
Malama Rabi Muhmmadu wata likita ‘yar kwantiragi dake aiki a karkara ta ce har yanzu ba’a biya su ba
Tace tun da aka biya su albashin wata guda ba’a kara waiwayansu ba
An sa su cike wasu takardu amma yar yanzu basu ji komai daga hukumomi ba
A wata hira da ya yi da Muryar Amurka a watan jiya dangane da matasalolin likitocin, ministan kiwon lafiya na kasar Dr Iliyasu Iddi Mainasara yace gwamnati na duba hanyoyin kawo karshen matsalar
Y ace yanzu za’a kirkiro hanyar biyansu saboda gwamnati ta amince da ayyukan da suke yi
Lamarin da likitocin karkara ke ciki ya sa wasu cikinsu soma ajiye aiki da nufin neman wata madogarar ta daban
Saurari rahoton Souley Barma domin jin karin bayani

Dubi ra’ayoyi
An samu karin mutuwar mutum daya sanadiyar cutar ebola wanda ya kawo adadin wadanda cutar ta kashe a Congo zuwa 35 yayinda a yau za'a fara ba da allurar rigakafi
Ma’aikatar kiwon lafiya ta kasar Congo ta bada tabbacin mutuwar wani mutun guda wanda tace cutar Ebola ce takashe shi, wannan ya kawo adadin mutunen da aka tabbatar sun mutu sakamakon wannan cutar zuwa 12
Wannan mutuwar dai ta faru ne a kauyen Iboko dake arewa maso yammacin gundumar Equateur
Ma’aikatar kiwon lafiyar ta ce haka kuma akwai wasu mutane 4 da ake zaton suna dauke da wannan cutar a gundumar
Yanzu kasar tana da mutane 35 da aka tabbatar suna dauke da cutar
Yau Litinin din nan cikin yarda Allah, za’a kaddamar da yin alluran rigakafin Ebola a yankunan Bikora da Iboko a lardin Equateur


Dubi ra’ayoyi
An sake samun wani da ya mutu da cutar Ebola a Congo, abinda ya kai adadin wadanda cutar ta kashe zuwa goma sha biyu, bisa ga cewar ma’aikatar lafiya ta Damokaradiyar Jamhuriyar Kwango
Rasuwar ta auku ne a kauyen Iboko dake arewa maso yammacin lardin Equater
Ma’aikatar lafiya tace akwai kuma wadansu mutane hudu da ake kyautata zaton sun kamu da cutar a lardin
Yanzu haka an tabbatar mutane talatin da biyar sun kamu da cutar ta Ebola a kasar Kwango
Gobe litinin za a fara allurer rigakafin cutar Ebola a kauyukan Bikoro da Iboko dake lardin Equateur
Ana kuma shirin rigakafi a Mbandaka, babban birnin lardin mai mutane miliyan daya da dubu dari biyu, dake bakin kogin Kwango, inda aka tabbatar da mutane hudu sun kamu da cutar
Dubi ra’ayoyi
Asusun tallafawa kananan yara na Majalisar Dinkin Duniya UNICEF yayi gargadin cewa barkewar cutar Ebola a jamhuriyar Dimokaradiyyar Congo na barazana ga lafiya da walwalar yara, haka kuma dole ne a dauki matakai na musamman don taimakawa rayuwar yaran
Kananan yara a yankunan da cutar Ebola ta shafa a jamhuriyar Congo na fuskantar barazana
Na farko itace ta rayuwa
Ebola cuta ce da ake iya kamuwa da ita cikin sauki, kuma tana kashe kashi 20 zuwa 90 na mutanen da suka kamu da ita
Asusun tallafawa kananan yara na UNICEF na tunkarar matsalar ne ta hanyar saka al’umma yaki da kwayar cutar
Mai magana da yawun Asusun tallafawa Kannan yara, Christophe Boulierac, ya ce makarantu sune muhimman wuraren da za a iya rage yaduwar cutar ga kananan yara
Ya ce “Asusun UNICEF na auna hanyoyin kariya a makarantun dake a baki ‘daya yankuna uku dake fama da cutar
Cikin hanyoyin har da kokarin da ake yanzu haka na samar da wuraren wanke hannu a makarantu 277, da kuma goyon bayan kara kaimin wayar da kai da zai kai ga sama da kananan yara 13,000 a biranen Mbandaka da Bikoro da kuma Iboko
”
Barkewar annobar Ebola ta baya da aka gani a Jamhuriyar Dimokaradiyar Congo da kuma yaduwar cutar a wasu kasashen yammacin Afirka, ya nuna mummunan halin da kananan yara suka shiga ta hanyar rasa iyaye da ‘yan uwansu
Boulierac ya fadawa Muryar Amurka cewa yara marayu na fuskantar wariya saboda alakarsu da cutar
Boulierac ya ce Asusun UNICEF na daukar matakan kariya
Ya ce kwararru na taimakawa iyalan da annobar Ebola ta shafa
Haka kuma suna taimakawa kananan yaran da suke cikin damuwar rasa wasu na kusa da su
Dubi ra’ayoyi
Amurka ta koka da yadda ake samun matsaloli a yunkurin da take yi na yaki da ta'addanci a nahiyar Afirka, matsalolin da suka sa kasashen yammaci ba sa gane inda kungiyoyin 'yan ta'adda a nahiyar suka sa a gaba
Yunkurin da Amurka ke yi na yakar ta’addanci a nahiyar Afirka na fuskantar matsaloli da dama, musamman ta fuskar yadda kungiyoyin ‘yan ta’addan ke sauya sheka kan kungiyoyin da suke yi wa mubaya’a tare da sauya manufofinsu
A cewar jami’an tsaron kasashen yammacin duniya da takwarorinsu na Afirka, mambobin kungiyoyin ‘yan ta’adda na ci gaba da sauya manufofi da akidojinsu, lamarin da ke ci gaba da dishe layukan da ke sa a banbanta kungiyoyin da inda suka sa gaba
Wannan a cewar jami’an, ya samo asali ne saboda yadda ‘yan ta’addan ke gogayya tare da nuna sha’awar yi wa kungiyoyi irinsu Al Qaeda da IS aiki
A cewar Darektan da ke jagorantar runduna ta musmaman da ke yaki da kungiyar IS, Christopher Maier, ya zama dole sai an yi amfani da zurfin tunani wajen tantance kungiyoyin da suke yiwa mubaya’a, kafin a gane ainihin inda suka sa gaba
Dubi ra’ayoyi
Kasashen Netherlands da Australia sun ce Rasha suke dorawa laifi kuma zasu nemi diyya akan fadowar jirgin saman nan na Malaysia mai lamba MH17 da ya fado a yankin gabascin Ukraine da ake yaki a cikinsa shekaru hudu da suka gabata, har dukkan mutane 298 da ma’aikatan jirgin suka hallaka
Da yake magana da manema labarai a Hague, ministan harakokin wajen Netherlands, Stef Blok ya ce, “yanzu an tabbatar ba tare da wata shakka ba, cewa akwai alaka tsakanin rokar nan da ta tarwatsa jirgin saman MH17 da kuma rundunar sojan Rasha
”
A jiya Alhamis ne dai masu bincike suka yanke hukuncin cewa makami mai linzamin da ya kakkabo jirgin saman, wanda yake kan hanyarsa daga Amsterdam zuwa birnin Kuala Lumpur, ya samo asali ne daga wata bataliyar soja dake a can Rasha
Sai dai Rasha ta musanta zargin a yau Juma’a, inda take cewa hukumomin na Netherlands basu gabatar da wata kwakwarrar sheda ba dake nuna gaskiyar zargin da suke, illa kawai suna neman cimma nasu burin
Ma’aikatar tsaron Rasha ta ce tana karfafa zaton ‘yantawayen Ukraine ne suka harbi jirgin
Dubi ra’ayoyi
Wasu mutane biyu dake dauke da cutar Ebola sun gudu daga asibitin da aka killace su a Kasar Jamhuriyyar Demokradiyar Congo don halartar wani taron addu’a, ana fargabar cewa mai yiyuwa sun harbi akalla mutane hamsin da suka yi cudanya da su a wurin taron
Wannan ya nuna karancin rashin wayarwa da jama’a kai akan yadda cutar ke yaduwa a saboda haka gwamnati da sauran yan agaji suna kara kaimi wajen wayar ma da al’umma kai don magance barkewar cutar Ebola, wacce ya zuwa jiya Alhamis ta kama mutane 52, har sun fara zazzabi
Daga cikin 52, an tabbatar da 31 sun kamu da Ebola, 13 kuma zato ake yi yayinda 8 kuma ake cewa zata iya yiyuwa su ma sun kamu amma tabbaci
A halin yanzu kuma, Hukumar lafiya ta Kasar Jamhuriyyar Demokradiyar Congo ta rage kiddidigar mutanen da cutar ta halaka, daga 27 zuwa 22, koda yake kuma ana tunani mace macen zai karu
Dubi ra’ayoyi
Har yanzu ana ci gabada rikicin addini da na kabilanci a kasar Afirka ta Tsakiya wanda ya tilastawa dubban 'yan kasar yin gudun hijira zuwa kasar Kamaru tare da haddasa yawan mutuwar yara 'yan kasa da shekaru biyar
Dubun bubatan jamaa ne ke tserewa daga jamhuriyar Arewa ta Tsakiya wurrin da ake tashin hankali
Kuma Majalisar Dinkin Duniya, MDD ta ce da yawan wadannan mutanen suna fama dakarancin taimakon kayayyakin jin kai
Domin cimma bukatun wadannan mutanen MDD ta ce tana bukatar a kalla dala miliyan 515 wanda ta kaddamar a cikin watan Janairu domin daukar dawainiyar wadannan mutanen amma kashi goma kawai ta iya daukar nauyin su daga cikin adadin jamaar
Wakilin wannan gidan Radiyon mai aiko da rahotanni daga kasar Kamaru Edwin Moki Kindezeka ya bayyana halin da ‘yan gudun hijirar ke isowa kasar ta Kamaru a gabashin garin Garoua Boulai
Yanzu haka dai daruruwan yan kasar jamhuriyar Africa ta Tsakiya suke wakar lale marhabin ga ‘yan uwansu da suka iso bakin iyakar garin Gauroua Boulai dake iyaka ajamhuriyar Kamaru
Wannan wurin ne ‘yan kasar ta Jamhuriyar Africa ta Tsakiya suka tarbi ‘yan uwansu har su 30 wadanda suka tsallako suke shigowa kasar ta Kamaru a cikin wannan satin
Wannan tabi’ar tarbon mutane daga jamhuriyar Africa ta Tsakiya dai ya zame wata tabiar da suke gudanarwa a sati-sati, inda suke hadewa da ‘yan uwan su dama iyalan su da suka rabu dasu can kasar ko kuma wasu suka yo gaba
Daga cikin wadannan sabbin zuwan ko da suka tsere daga kasar tasu zuwa jamhuriyar Kamaru har da wani dan taliki mai suna Piera Magnou dan shekaru 37
Yace shi da iyalan sa suna cikin wadanda ake yunkurin kai ma hari, kuma Sojoji ne suke auna shi da iyalan sa, wadanda ke harbin kan mai uwa da wabi kuma suna bi gida-gida suna kona gidajen jama’a musammam a babban birnin kasar Bangui, yace wannan kuma ya faru ne sati biyu da suka gabata
Yace a cikin watan Oktoban shekarar 2017 ne shi da matar sa da ‘ya ‘yansa biyu suka dawo daga kasar Jamhuriyar Demokaradiyyar Kongo inda suka tafi gudun hijira amma kuma suka dawo gida Jamhuriyar Arewa ta Tsakiya suka samu wuri tsakiyar musulmai suka zauna suna kyautata zaton cewa an samu zamanlafiya
Yace anci gaba da mummunar fada a kasar sa tsakanin Musulmai yan Saleka dake fada da kuma Kirista masu kin jinin wannan kungiyar ta ‘yan saleka dama wani bangare na al’ummar kasar
Ya ci gaba da cewa wannan zaman dar-dar din ne basu fatan ganin sun ci gaba da zama a cikinsa abinda ya sa suka arce ke nan domin su tsira da ransu, kuma suna jiran tawagar samar da zaman lafiya ta MDD ta kammala aikinta da take jin ya dace domin ganin an samar da zaman lafiya a wannan kasar
Rikici dai ya barke ne a kasar ta Jamhuriyar Africa ta Tsakiya lokacinda aka kifar da dadadden shugaban kasar Francois Bozize a shekarar 2013, kuma wadanda suka jagoranci wannan kifar da gwamnatin yawancin su Musulmai ne ‘yan tawaye da ake kira Saleka
Wannan fa ya sa su kuma sojojin sa kai wadanda galibi mabiya addinin kirista ne suka nemi mayar da martanin wannan kifar da gwamnati da musulmai ‘yan Saleka suka yi, wannan ne fa ya haifar da mummunar fada a kasar kawo yanzu
Sai dai a cikin watan fabarairu na shekarar 2016 Faustin-Achange Touadera, bayan an zabe shi shugaban kasa yayi alkawarin samar da zaman lafiya
Amma har yanzu lamarin yaci tura domin ko ministan ayyukan jin kai na kasar Virginie Baikou ta ziyarci Cameroon a cikin satin data gabata tana cewa har yanzu ana fada a kasar ta Jamhuriyar Africa ta Tsakiya domin ko abu ne mawuyaci ace an kawo bangarorin biyu wuri guda domin a zauna har a yi sulhu
Ta ce “babbar matsalar da yanzu muke fuskanta ita ce yadda makamai ke gilmayya tsakanin jama a, abinda ya sa ya zame wajibi a ilmantar da yara matasa game da illar ta’addanci a ganar dasu cewa yanzu sun kai munzilin da zasu ciyar da kai gaba ta yin aikitukuru amma ba ta kashe junansu ba
Sai dai mai jagorantar aikin samar da zaman lafiya na MDD a kasar Najad Rochidi ta ce mutanen dake bukatar taimakon gaggawa sun karu a kasar hakan ko ya biyo bayan sake barkewar tarzoma ne
Kashi 25 cikin dari na wani bangare na daukacin al’ummar kasar suna cikin wani halin kunci da damuwa wanda hakan zai sa a samu saukin shawo kansu su shiga aikin ta’addanci
Yanzu haka dai yara kashi 18 yan kasa da shekaru 5 a kasar sai mutuwa suke yi, wannan yana nufin kashi 18 na mayan goben kasar ba a basu damar su yi rayuwa ba tare samun damar bada nasu irin gudummawar ciyar da kasar gaba



Dubi ra’ayoyi
Jiya Alhamis wani bam ya tashi kusa da wani masallaci a birnin Benghazi dake gabashin kasar Libya inda akalla mutane shida suka rasa ransu kuma ko a farkon wannan shekarar bamabamai sun sha tashi kusa da masallatai da suka rutsa da rayukan mutane 35
Mutane a kalla 6 suka mutu bayan da bam ya tashi cikin wata mota a tsakiyar birnin Benghazi dake gabashin kasar Libiya da daren jiya Alhamis, kamar yadda mazauna wurin suka gaya ma kafar labarai ta Reuters
Bam din ya tashi ne daura da otal din Tibesti, wanda shi ne ya fi girma a birnin
Motocin daukar majinyata sun yi ta rugawa zuwa wurin
To amma nan take dai ba a kara wani bayani ba
Benghazi, birni na biyu a girma a kasar Libiya, na karkashin ikon dakarun da suke kiran kansu Askarawan Kishin Kasar Libiya (LNA a takaice) ne, wadanda su ne su ka fi karfi a gabashin Libiyar kuma Khalifa Haftar ne ke jagorantarsu
Askarawan na LNA sun sha fafatawa da kungiyoyi masu tsattsauran ra’ayin addini, ciki har da masu alaka da ISIS da al-Qaida, da kuma sauran kungiyoyin da ke adawa da su har zuwa wajajen karshen bara, a wannan birni mai tashar jirgin ruwa a gabar Tekun Bahar Rum
Tun bayan nan matakan tsaro sun inganta, to amma hare-haren bam da aka kai kan wasu masallatai biyu a farkon wannan shekarar sun yi sanadin mutuwar mutane akalla 35

Dubi ra’ayoyi
Sanarwar da Najeriya ta bayar na gina layin dogo daga Fatakwal zuwa Konni dake Nijar ta farantawa al'ummar kasar rai saboda a garesu tsohon mafarki ne ya tabbata
Tunda mahukumtan Najeriya suka shawarar gina layin dogo daga Fatakwal zuwa birnin Konni a jamhuriyar Nijar kan kudi Naira milyan dubu goma sha biyar (Bilyan 15) 'yan kasar Nijar suke ta nuna farin cikinsu
A cewar 'yan Nijar tsohon mafarki ne ya tabbata saboda a lokacin yakin neman shugaban kasa, Mahammadou Issoufou, ya yi masu alkawarin jawo masu layin dogo daga Najeriya har zuwa tsakiyar garin Konni inda za'a kafa tashar daukan fasinja
Alhaji Mai Fada shi ko cewa ya yi, suna fatan ganin zuwan layin-dogo a cikin Nijar, musamman a birnin Konni inda nan layin zai fara shiga kafin zuwa wasu wuraren
Yana fata a yi aikin domin ci gaban al'umma
Ya kara da cewa a yi kokari a taimaki matasa su samu abun yi domin a rage zaman banza
Idan ba'a yi hakan ba, ana iya soma samun wasu sace-sace da rashin zaman lafiya
Ga rahoton Haruna Mamman Bako da karin bayani

Dubi ra’ayoyi
A wannan karon mahukumtan kasar Congo sun yi anfani da darusan da suka koya can baya wajen saurin dakile yaduwar cutar ebola
A lokacinda annobar zazzabin Ebola ta barke a Afrika ta yamma a shekara ta dubu biyu da goma sha hudu, babu wanda yake cikin shirin ko ta kwana akan aukuwar wannan al'amari
Alluran rigakafin da ake kokarin kirkirowa tun lokacinda aka samu bular annobar zazzabin a shekara ta dubu biyu da goma sha uku tana kasa tana dabo
Gwamnatoci suna tafiyar hawainiya wajen daukan matakai ko kuma kasa sanin barazana ko kuma hatsarin dake tattare da bular annobar zazzabin
Su kuma jami'an kiwon lafiya sai suka tsinci kansu cikin tsaka mai wuya wajen bada jinya
A saboda haka a lokacinda aka samu damar shawo kan matsalar a shekara ta dubu biyu da goma sha shidda fiye da mutane dubu goma sha daya da dari uku sun mutu a kasashen Guinea da Liberia da kuma Saliyo a saboda wannan cuta kuma ta lakume fiye da dala biliyan hudu
A wannan karon a lokacinda aka samu labarin yiwuwar barkewar annobar ebola a wani kauyen jamhuriyar Congo a ranar takwas ga wannan wata na Mayu, cikin kwanaki biyu kasar ta tura masana zuwa yankin
A takaice nan da nan aka fara daukan matakan dakile yaduwar wannan annoba
Domin kuwa anyi amfani da darusan da aka koya a baya wajen daukan matakan dakile yaduwar cutar
Dubi ra’ayoyi
Yaki da gwamnatin Kamaru ta ayyana tsakaninta da mayakan yankin yan awaren Ingilishin kasar mai neman yanci daga kasar mai amfani da harsunan Ingilishi da Faransanci, yaci rayuka da kuma raunataw mutane da dama a bangarorin sojojin kasar da mayakan sa kan
Daruruwar mutane sun mutu wasu kuma sun bace a cikin wannan fadar da aka kwashe watanni shida ana yi
Akwai mutane 60 da suka ji rauni kwance a asibiti
Hukumomi sun baiwa Muryar Amurka izinin tattaunawa da wani soja daya wanda yake jinya
Saje Achilles Nomo Atuoba, yace ya samu kansa a asibiti makwanni biyu da suka shude bayan ya suma kansa a cikin wani harin da aka kaiwa wani ayarin sojoji
Yace mayakan yan awaren sun yiwa ayarin nasu kwantan bauna yayin da suke rakiyar jami'an gwamnati zuwa garin Akwaya dake kudu maso yammacin kasar
Yace bai san an zo da shi asibiti ba, abin da yake tunawa kadai shine an bude musu wuta ba kakkautawa
Mayakan yan awaren sun ci alwashin ci gaba da fadar har sai an basu damar kafa kasa mai cin gashin kanta
Sama da kauyuka 70 ne aka kona, kana Majalisar Dinkin Duniya tace dubun dubatan mutane sun arce daga gidajensu sun shiga daji, wasu kuma sun shiga yankuna masu amfani da harshen Faransancin
Akalla mutane dubu 20 ne suka tsallaka zuwa Najeriya
Mutane 200 a cikinsu sun mutu wasu dari kuma sun bace
Dubi ra’ayoyi
Saboda kawar da wasu bakin haure fiye da 100 'yan asalin Sudan zuwa Madama daga birnin Agadez da mahukuntan Jihar Agadez suka yi, ya sa Amnesty International ta soki jihar da kakkausan lafazi a rahotonta
Kungiyar kare hakkin dan Adam ta Amnesty International ta fitar da wani rahoto inda ta soki mahukumtar jihar Agadez da kakkausan lafazi saboda dauke wasu 'yan kasar Sudan fiye da dari da birnin ya yi zuwa wani yankin Madama wanda yake da matakan tsaro na soja
Malam Risa Faltu magajin garin Agadez ya ce sun dauki matakan ne domin nisantar da al'ummarsu daga wasu miyagun dabiu da wasu cikin wadanda aka kai Madama ke aikatawa
Ya na mai cewa jama'ar Agadez jama'a ce mai son zaman lafiya
'Yan Sudan din da aka kai Madama wasunsu na shaye shaye tare da aikata wasu abubuwan da basu dace da zaman lafiya ba
Su ma kungiyoyin kare hakkin dan Adam na jihar sun yi fatali da rahoton ita Amnesty International
Sun ce ba rahoto ya kamata ta fitar ba amma da wakilanta ta tura Agadez domin su gani da idanunsu abun dake faruwa, su kuma tattauna da hukumomin garin
Malam Abu Nchua dan kungiyar kare hakkin dan Adam ne reshen jihar Agadez a cewarsa Amnesty International ta tafka kuskure dangane da zancen
Ga rahoton Haruna Mamman Bako da karin bayani

Dubi ra’ayoyi
Yayinda wakilan gwamnatin Sudan ta Kudu da wakilan 'yan tawaye ke ci gaba da tattaunawa har yanzu basu rabtaba hannu kan wata yarjejeniya ba duk da shawarwarin da Majalisar Dinki Duniya ta bayar da majalisar mijami'un kasar
Har yanzu bangarorin da ke fafatawa da juna a Sudan ta Kudu, ba su rattaba hannu kan yarjajjeniyar zaman lafiya ba, bayan an shafe kwanaki biyar ana ta zafafan muhawara tsakanin wakilan a Addis Ababa, babban birnin kasar Habasha, wanda ya sa masu shiga tsakanin na kungiyar Kasashen Kuryar Afirka (IGAD, a takaice) su ka tsara wani daftarin da ya tabo muhimman abubuwan da ake takaddama akai, da fatan bangarorin za su rattaba hannu akai zuwa karshen mako
Wakilan gwamnatoci da ‘yan adawa da ‘yan raji da kuma masu saka ido sun rattaba hannu jiya Talata kan wata takarda ta alkawarin dukufa wajen cigaba da taunawa kan matsalolin shugabanci, ciki har da batun aiwatar da tanajin Majalisar Dinkin Duniya, MDD na bai wa mata akalla kashi 35% na matsayi a gwamnati ; da ajiye bindigogi, da kuma mutunta yarjajjeniyar tsagaita wutar da aka cimma a watan Disamban bara
Shugabannin Majami’u suka jagoranci wannan zagaye na tattaunawar
Archbishop na Majami’ar Anglican na Sudan Ta Kudu Justine Badi ya fito daga wurin tattaunawar jiya Talata ya na mai cewa sakonsu ga wakilai a wurin tattaunawar mai sauki ne
“Majalisar Majami’un Sudan Ta Kudu na kira ga bangarorin da su hada kai da juna, ta yin ba ni gishiri in ba ka manda; a kuma hada kai da kungiyar IGAD saboda a taimaka ma miliyoyin ‘yan Sudan Ta Kudu da ke fama,” abin da Badi ya gaya ma shirin Muryar Amurka mai suna Sudan in Focus kenan


Dubi ra’ayoyi
Rayuka da dama sun salwanta a shekarun baya sakamakon bullar cutar Ebola, amma maganin rikafin cutar da aka samo yanzu zai taimaka matuka wajen dakile cutar
Cutar Ebola da ta kashe sama da mutane 20 a arewa maso gabashin Janhuriyar Dimokaradiyya Congo, tana iya yin barna kamar wadda aka yi fama da ita shekarun baya a Afrika ta Yamma, idan ba a dauki mataki ba
Sai dai masu agajin farko sun ce a wannan karon, lamarin ya sake, sabili da sun sami maganin rigakafi yanzu, da ba a iya amfani da shi ba a shekara ta 2013, lokacin da aka sami bullar cutar Ebola ta farko a kasar Guinea
Kamfanin sarrafa magunguna na Merck ya tura maganin rigakadi da ake kira V920 guda dubu takwas da dari shida zuwa yankin da cutar ta bulla
An yi gwajin maganin rigakafin a matakai uku sai dai ya zuwa yanzu, babu kasar da ta bada lasisin amfani da shi
Kakakin hukumar lafiya ta Duniya ya shaidawa Muryar Amurka cewa, hukumar zata yi amfani da maganin rigakafin a Janhuriyar dimokradiyyar Congo
Kawo yanzu, maganin rigakafin V920 ya hana kowa kamuwa da kwayar cutar Ebola
A lokacin da aka yi gwajin maganin a shekara ta dubu biyu da goma sha biyar, babu ko mutum guda daga cikin mutane dubu biyar da dari takwas da talatin da bakwai da aka yiwa rigakafin da ya yi rashin lafiya
Dubi ra’ayoyi
Bayan sun kwashe kwanaki hudu suna tattaunawa cikin sirri a Addis Ababa babban birnin Ethiopia, wakilan gwamnatin Sudan ta Kudu da 'yan tawayen kasar sun samu ci gaba a tattaunawarsu duk da cewa har yanzu basu cimma matasaya ba akan batun shugabancin kasar
Bayan kwanaki hudu da aka kwashe ana wata tattaunawa ta boye a Addis Ababa, babban birnin kasar Ethiopia, wani jami’in gwamnatin Sudan ta Kudu ya ce bangarorin da ke fada da juna a Sudan ta Kudun, sun samu ci gaba kan batutuwan da suka shafi tsaro, amma ya ce gaskiya, ba a sami wani kwakkwaran ci gaba ba kan batun shugabanci da sauran manyan batutuwa da ke kawo tarnaki a rikicin kasar ta Sudan ta Kudu
Ministan yada labaran kasar, Michael Makuei, ya ce bangarorin biyu, sun amince su hade dakarunsu wuri guda, amma kuma an samu cikas wajen amincewa da tsarin da za a bi wajen cimma hakan
Ya kuma kara da cewa, har yanzu ba a cimma matsaya ba, kan yadda za a raba mukamai da sauran hukumomin gwamnati, wadanda suna daga cikin manyan kalubalen da ake fuskanta a tsakanin gwamnatin ta Sudan ta Kudu da wakilan ‘yan adawa a wajen tattaunawar
Su dai ‘yan adawan na zargin gwamnatin da kin sadaukar da wasu bukatunta, zargin da Minista Makuei ke musantawa

Dubi ra’ayoyi
Gwamnatin Nijar ta bayyana shirin aika da kwararu domin su gudanar da bincike a garin Goure da ke yankin Zinder bayan da jama’ar garin suka koka kan yadda ta'azzarar faduwar tireloli da motocin dakon man fetur a kan babbar hanyar garin ke barazana ga rayuwarsu
Al'ummar Goure sun isar da kokensu ga dan majalisa Honorable Liman Amadou mai wakiltar mazabar Goure
Lamarin da ya yi sanadin mutuwar jama'ar da ba su ji ba su gani ba, ciki har da yara
Duk da cewa Gundumar Goure ta kasance daya daga cikin wuraren farko da aka kafa tsarin fasalta yankunan karkara jim kadan da samun 'yancin Jamhuriyar Nijar, har yanzu hanya daya ce tak ke ratsa garin wadda ke fita daga Zinder zuwa Diffa
A saboda haka ne wannan matsalar ke kawo babbar cikas ga harkokin yau da kullum
"Idan mota ya fadi, hanyar tana rufewa har na kwanaki biyu, babu motar da ke wucewa," inji Honorable Liman
Ministan ayyukan gine-gine da tattalin hanyoyin zirga-zirgar kasa, Kadi Abdullahi, ya bada tabbacin za su aika da kwararru da zasu gudanar da bincike domin samo bakin zaren wannan matsalar
Saurari cikakken rohoton Sule Mumini Barma

Dubi ra’ayoyi
Sama da mutane 22 suka mutu sanadiyar ruwan sama kamar da bakin kwarya da iska kana wasu da dama suka bata a kasashen gabashin Afirka da suka hada da Somalia, Ehiopia, Eritrea da Djibouti

A kalla mutane 22 ne suka mutu yayin da wasu kuma suka bata sakamakon wani ruwan sama kamar da bakin kwarya da yazo da iska mai karfin gaske a yankin kasashen gabashin Afrca da suka hada Ethiopia,Somalia,Eretrea, da Djibouti
A kalla mutane 15 ne suka mutu a gundumar Awdal, yankin dake cikin jamhuriyar Somali, kamar yadda gwamnan yankin Abdirahaman Ahmed Ali yake cewa, haka kuma wani, mutum guda ya rasu a garin Berbera dake gundumar Sahil
Sai dai gwamna Ali yace wannan adadin na wucin gadi ne domin ko adaddin na iya karuwa domin ko ana nan ana kokarin ganin an shiga cikin kauyukan da wannan bala’in ya auka mawa
Ana kyautata zaton yawancin wadanda wannan lamarin ya rutsa dasu ruwan ne ya wuce dasu kamar yadda mazauna wannan wurin ke cewa


Dubi ra’ayoyi
A wani wuri kusa da babban Birnin jihar Agadez jami’an tsaron Nijar suka ci karo da rumbun manya muggan makamai da dimbin harsashai tare da cafke wasu matasa biyar da ake zargin suna da hannu cikin lamarin
A yammacin garin Agadez dake da tazarar kilomita 25 da hedkwatar jihar ta Agadez jami’an tsaro da suka kai wani samame suka yi wawan kamun makamai da dama da tulin harsashai kamar yadda suka bayyana wa manema labarai
Hukumomin jihar ta Agadez ta bakin magatakardan gwamnan jihar Malam Attahiru Adam suka jinjinawa jami’an tsaron kasar a madadin gwamnan jihar da hukumomin kolin Jamhuriyar Nijar gaba daya dangane da jan aikin da suka yi
A cewar Malam Attahiru Adam ba abun murna ba ne ganin irin muggan makaman cikin kasarsu sai dai suna jinjinawa jami’an tsaro bisa ga kokarin da suka yi na gano rumbun makaman
Ya godewa talakawa ma da suka bada hadin kai aka cimma nasarar
Ya yi kira ga talakawa su kwantar da hankalinsu tareda fatan Allah ya tona asirin duk wani dake da wani mugun hufi
Kawo yanzu dai hukumomi sun damke mutane biyar da ake zargin suna da alaka da makaman da kuma boyesu
Daya daga cikin wakilan kwamitin samun zaman lafiya na jihar Butadi Cuweran ya yi kira ga gwamnati data samar ma matasan yankin aiki
Rashin samar ma matasan jihar aiki ke haddasasu yin fataucin makamai saboda ko a ranar 7 ga wannan watan jami’an tsaro sun cafke wasu makamai manya da kanana a cikin jihar da aka boye cikin akwatunan talibijan da naurorin kwamfuta
Ga rahoton Haruna da karin bayani



Dubi ra’ayoyi
Ma’aikatar lafiya ta kasar Congo ta sanar da mutuwar wani kuma yau lahadi wanda ya kamu da cutar Ebola
An sami Karin wadansu mutane hudu da suke dauke da kwayar cutar ta Ebola a damokaradiyar jamhuriyar Kwango, bisa ga cewar ma’aikatar lafiyar a sanarwar da ta fitar ta baya bayan nan
Kawo yanzu, an bada rahoton cewa, mutane arba’in da shida suka kamu da zazzabin mai sa zubar jinni tunda aka sami barkewar cutar
Shugaban kasar Joseph Kabila da majalisarsa sun tsaida shawara jiya asabar su kara yawan kudin da ake kashewa wajen gudanar da agajin gaggawa a kokarin shawo kan cutar Ebola, da zai kai sama da dala miliyan hudu
Dubi ra’ayoyi
An tabbatar samun wadansu mutane uku dauke da kwayar cutar Ebola a Damokaradiyar Jamhuriyar Congo, bisa ga cewar ministan lafiya na kasar
Ministan lafiyan Oly Ilunga ya fada jiya juma’a da yamma cewa, an sami wadansu sababbin kamuwa da cutar mai kisa a birnin Mbandaka, mai yawan mutane miliyan daya da dubu dari biyu, inda aka sami wani dauke da cutar kwanaki
Mutane arba’in da uku sun kamu da zazzabin nan mai zafi dake haifar da zubar jinni a yankin,inda aka tabbatar goma sha bakwai daga cikinsu suna dauke da cutar ta Ebola, ana tsammani ishirin da daya daga cikinsu sun kamu da cutar ne, yayinda kuma ake kyautata zaton mutane biyar sun kamu da cutar, inji Ilungu
Hukumar lafiya ta duniya taki ayyana barkewar cutar a matsayin wani lamarin dake bukatar agajin kasa da kasa na gaggawa, sai dai tace hadarin yiwuwar bazuwar cutar a kasar yana da girma
Hukumar lafiyar ta kuma bayyana cewa, mai yiwuwa ne kuma cutar ta bazu zuwa kasashe tare dake makwabta, sai dai tace babu bukatar kafa dokar kayyade zirga zirga a yankin

Dubi ra’ayoyi
A wani bayani da ta bayar a yau Juma’a, Hukumar Kiyon Lafiya ta duniya ta ce nazarinta akan kasadar da al’ummar kasar ke fuskanta daga cutar Ebola da ta bulla a Jamhuriyar demokradiyar Congo, ya wajabta mata daukaka mizanin munin al’amarin daga “mai tsanani,” ta cira shi zuwa “mai tsanani matuka”
An dauki matakin sabunta kiddidigar ne bayan da aka samu tabbacin sake bulluwar cutar a asibitoci 3 a Mbandaka, wani gari mai kimamain mutane fiye da miliyan 1 a lardin Equateur dake arewa-maso-yammacin kasar
Hukumar ta ce tana shirin aika masana 30 don su duba garin
Daman hukumomin sun riga sun aika da Alluran rigakafi 4,000 ga babban birnin kasar, Kinshasha
An tabbatar da kamuwar mutum 44, da suka hada da wadanda ake zaton sun kamu da cutar tun da aka samu bulluwar cutar satin da ya wuce wanda ya hada da mutane 23 da suka mutu
Mafi munin bulluwar cutar Ebola dai ya afku ne a shekarar 2014 inda mutane fiye da 11,000 suka rasa rayukansu a kasashen Guinea, Liberia da Saliyo, dukkansu a Afrika ta Yamma

Dubi ra’ayoyi
Wani babbar kusar Majalisar Dinkin Duniya ya la’anci wulakancin da yace ana yi wa ma’aikatan bada agaji na kasa da kasa dake aiki a kasar Sudan ta Kudu, wanda yace hakan na hana a iya kai agaji ga kusan mutane milyan bakwai masu bukatar agajin
Mark Lowcock, wanda shine karamin sakataren hukumar kula da ayyukkan bada agaji na majalisar, yace a cikin wattani biyu kacal da suka gabata, ma’aikatan bada agaji guda hudu aka hallaka, aka kuma sace wasu kamar 10 a kasar
Sai dai ga dukan alamu, kiddidigar tashi bata hada da wasu ma’aikatan bada agaji da aka yi awon gaba da su a garin Yangiri na gabashin kasar ba
Lowcock, wanda ya ziyarci Sudan ta Kudu a cikin wannan makon, yace da gwamnatin kasar da kungiyoyin ‘yan adawa ba wanda ya dauki wani mataki na ja wa mutanensa burki wajen hana su toshe hanyoyin hana ma’aikatan bada agaji kaiwa inda suka tasar wa
Dubi ra’ayoyi
Bayanai daga Jamhuriyar Damokaradiyar Kwango na nuni da cewa cutar Ebola da ta barke a kasar da tayi sanadain asarar rayuka ta fara bazuwa zuwa wadansu garuruwa
Hukumar Kiyon lafiya ta duniya, watau WHO, ta ce barkewar cutar Ebola a Jamhuriyar Damokaradiar Kwango ya yadu zuwa wani birnin kasar, abinda ke hadasa fargabar wanzuwar cutar mai hallaka mutane
An tabbatar da bullar cutar a cikin daya daga yankunan da aka kebe na musamman dake garin Mbandaka mai mutane fiye da miliyan daya , wanda kuma yake a arewa maso yammacin lardin Equateur
Mbandaka na da tazarar kilomita 150 daga yankin karkarar Bikoro, inda  anan ne bullar cutar ta samo asali a farkon wannan watan
Shugaban hukumar ta WHO Dr
Tedros Adhanom Ghybreysues ya ce wannan al’amarin abin damuwa ne
A yanzu dai Hukumar ta ce zata aika kwararu 30 zuwa birnin na Mbandaka don su nazarci lamarin
Dubi ra’ayoyi
Miliyoyin mutanen kasar Burundi dake Afrika ta Gabas na jefa kuri’a a yau a wani zaben da ake jin zai iya tsawaita mulkin Shugaba Pierre Nkurunziza har tsawon wasu shekaru 16 daga yanzu, izuwa shekarar 2034
Mutane da dama sun tsaya a cikin dogayen layukka dake wajen rumfunan zabe a birnin Bujumbura da kasar baki daya domin kada kuri’un su
Wa'adin mulkin shugaban kasar a yanzu na shekaru biyar-biyar ne amma kwaskwarimar da ake son yi wa kundin tsarin mulkin zata baiwa shugaban karin shekaru bakawi akan karagar mulki
Kudin Tsarin mulkin kasar ya baiwa kowanne shugaba wa’adin mulki 2 ne kawai, amma ana ta ganin cewa sauya dokar zai baiwa Nkrunziza damar ya sake tsayawa zabe har sau biyu nan gaba
Shi dai shugaba Nkurunziza wanda tun shekarar 2005 yake kan karagar mulki, an sake zaben shi a karo na uku a shekarar 2015, abinda ya saba wa dokar da ta tanadi yin mulki sau biyu kawai
Wannan matakin yana cikin yarjejeniyar da aka rattaba wa hanu don maido da zaman lafiya a shekarar 2000 wanda ya kawo karshen mummunar yakin basasa da aka yi a lokacin, wanda akalla mutane 1,200 suka rasa rayyukan yayinda wasu mutanen Burundi fiyeda 400,000 suka yi gudun jijira daga kasar

Dubi ra’ayoyi
Yau Alhamis ne 'yan Burundi zasu jefa kuri'ar tsawaita wa'adin mulkin shugabansu ko kuma su yi watsi da bukatarsa kodayake wasu 'yan kasar na ganin kome ya faru shugaban zai yi abun da ya ga dama ne
Yau Alhamis din nan cikin yarda Allah ‘yan kasar Burundi zasu jefa kuri’a jin ra’ayi ko raba gardama akan yiwa tsarin mulkin kasar kwaskwarima
Galibi ‘yan kasar suna dari darin fadin ra’ayin su akan wannan zabe domin tsoron kada gwamnati ta musguna musu
To amma daga cikin mutane kalilan da suka yi magana shine wani taila mai suna Victor Kabera Taila, wanda yace shi abinda yake so shine tsaron lafiyar sa da wurin da zaiyi aiki
Yace kuri’ar bata da wani muhimmanci a wurinsa
Domin koda za’a yi shekaru biyu zuwa uku nan gaba, ‘yan siyasa zasu yi abinda suke so
Yace mutane abinda ya dame su shine matakan tsaro
Kwaskwarimar da za’a yiwa kundin tsarin mulkin kasar da ake cacar baki akansa zai fadada wa’adin mulkin shugaba Pierre Nkurunziza daga shekaru biyar zuwa bakwai
Tun shekara ta dubu biyu da biyar shugaba Nkurunziza yake jan ragamar mulkin kasar
Shawarar daya yanke na neman wa’adi na uku a shekara ta dubu biyu da goma sha biyar ta haddasa tarzoma da hargitsi data tilasta ‘yan kasar dubu dari hudu arcewa daga kasar
Jam’iyar CNDD FDD wadda take jan ragamar mulkin kasar tace canje canje zasu kawo kwanciyar hankalin siyasa a kasar
To amma masu cacakar wannan mataki, sun ce babu abinda canje canjen zasu haifar, illa karfafa ikon shugaba Nkurunziza


















Dubi ra’ayoyi
Saboda kisan gillar da sojojin Israila suka yiwa Falasdinawan dake zanga zangar kin bude ofishin jakadancin Amurka a birnin Kudus, kasar Afirka ta Kudu ta janye jakadanta daga kasar ta Israila
Afirka Ta Kudu ta janye Jakadanta daga kasar Isira’ila jiya Talata, bayan da sojojin Isira’ila su ka kashe 60 daga cikin Falasdinawan da ke zanga-zanga akan bude ofishin Jakadancin Amurka a birnin Kudus da ake takaddama a kai
Sashin Harkokin Cudanyar Kasa da Kasa da Hadin Kai ya yi Allah wadai da matakin da sojojin Isira’ila suka dauka game da Falasdinawan da ke zanga-zanga a Gaza, da cewa, “Wadanda abin ya rutsa da su na zanga-zangar lumana ne kan takalar da Amurka ta yi, ta wajen kaddamar da Ofishin jakadancinta a Birnin Kudus
”
Wannan tashin hankalin, a cewar Sashin, ya sa Afirka ta Kudu ta gaggauta janye jakadanta daga Tel Aviv, inda akasarin Ofisoshin Jakadancin kasashe su ke a kasar Isira’ila
Masu zanga-zangar, wadanda yawansu na saye da riguna masu dauke da sakon da ke cewa, “A ‘Yantar da Falasdinu” da kuma wanda ke cewa, “A Tsai Da Manufofin Wariya Na Isira’ila” --- ciki har da wata ‘yar kungiyar mutanen da ke kiran kansu Yahudawan Afirka Ta Kudu ‘Yan Rajin ‘Yantar da Falasdinawa

Dubi ra’ayoyi
Gamayyar jam’iyyun siyasa dake adawa da wasu manufofin gwamnati sun kafa sabon kawance da kungiyoyin fararen hula da zummar matsawa gwamnati ta soke dokar karin haraji dake cikin kasafin kudin shekarar 2018
Jam’iyyun hamayya na jamhuriyar Nijar sun bada sanarwa kafa wani sabon kawancen adawa da gwamnatin kasar
Kawancen na FDR ya kunshi jam’iyyun siyasa da kungiyoyin fararen hula a ci gaba da nemo hanyoyin ceto Dimokradiya a kasar ta Nijar daga barazanar da take fuskanta
Malam Aminu Isiya kusa ne a jam’iyyar MODEN Lumana, jam’iyyar dake kan gaba a wannan sabon kawancen adawan
Yace yaki irin wannan kawance, bai yiwuwa sai da hadin kai
Dalili ke nan suka hada kai suka yi kawance domin su ceto kasar tare da ceton talakawa
A cewar Isiya kawancen ba wani abu sabo ba ne domin sun taba yin hakan lokacin da Tanja Manmadou ya yi kokarin yin tazarce
A wancan lokacin shugaban kasa na yanzu yana cikin kawance
Kungiyoyin fararen hula dake adawa da dokar harajin shekarar 2018 kwana kwanan nan suka matsawa gwamnati lamba da ta soke wasu sabbin harajin da suka yi zargi ta haddasa tsadar rayuwa
Suna ganin wannan sabuwar kawance tamkar faduwa ce ta zo daidai da zama
Gamaje Muhammadou na kungiyar Sinkotasi
Ya ce ya kamata duk su tashi su ceto ‘yancin kasarsu daga gwamnatin kasar
Ya ce kowa ya san yanzu babu Dimokradiya
Sai dai a martanin da hadiman shugaban kasa suka fitar sun ce babu kawancen da zata iya fitar dasu daga mulki saboda yadda talakawa ke nuna gamsuwa da ayyukan ci gaba da gwamnati ke yi masu
Sluley Barma na da karin bayani a rahotonsa

Dubi ra’ayoyi
Majalisar kolin addinin Islama ta Nijar ta sanar da cewa an ga watan azumi a wurare biyu cikin jihohin Dossou da Diffa, sanarwar da Firayim Ministan kasar ya gabatar a madadin shugaban kasa tare da yiwa al’ummar kasar fatan alheri
Duk da cewa, sauran kasashen duniya basu ga watan azumi ba, a Jamhuriyar Nijar majalisar koli ta addinin Musulunci, ta tabbatar da ganin watan Ramadan, ke nan za’a tashi da azumi yau Laraba
Daya daga cikin mambobin majalisar, da ya yi jawabi a madadin shugaban majalisar, Shaikh Muhammad Ag Ahmed Shafiu, yace “majalisar tana shaidawa hukumomin Nijar cewa an ga wata” cikin jihohi biyu, Dossou da Diffa
Yace yanzu ta tabbata ranar Laraba 16 a watan Mayu za’a fara azumi a kasar ta Nijar
Shi ma Firayim Ministan Kasar Birji Raffini ya yi jawabi a madadin hukumomin kasar dangane da ganin watan na Ramadan
Y ace kamar yadda aka saba ya k an yi jawabi yayinda za’a kama azumi a kowace shekara a madadin shugaban kasa
Ya yiwa ‘yan kasar fatan alheri yayinda suke gudanar da ibadar
Firayim Ministan ya tunawa al’ummar kasar cewa watan azumi wata ne mai albarka, watan da ake yiwa juna gafara tare da samun gafara, kuma shi ne shika shikai na uku a addinin Islama
Haka ma wasu ‘yan kasar suka bayyana fatansu yayinda suke shirin soma azumin wannan shekarar
Sun yi fatan yadda aka ga watan lafiya, Allah ya sa, su yi azumin lafiya
Ga rahoton Haruna Bako da karin bayani

Dubi ra’ayoyi
Gamsuwa da yadda kungiyar dalibai ta kasa ta soma biyayya da wasu sharuda da gwamnatin Niger ta gindaya a matsayin na share fagen shiga tattaunawa a tsakanin ta da dalibai ya sa hukumomin ilimi yanke shawarar sake bude wuraren kwanan dalibai inji ministan Ilimi Yahuza Salisu, inda yace wajibi ne gwamnati ta bude wuraren kwana da wuraren abinci domin su ci gaba da karatun su tunda sun janye yajin da sukeyi
Shuwagabannin kungiyar dalibai sun yaba da wannan yunkuri da suke kallo a matsayin matakin kubutar da sha'anin ilimi daga dabaibayin da yake fama dashi
Tsalha Kaila wani kusa a kungiyar dalibai ya ce za ayi amfani da wannan yajin aiki domin a duba wadansu abubuwa wadanda dalibai ke bukata lallai, gwamnatin kuma tayi alkawarin daukar matakai domin kawo karshen matsalolin da ke hana ruwa gudu a jami'oin kasar ta yadda baza a sake samun tarnaki ba a fannin ilimi
Dubi ra’ayoyi
Kotun Yamai a jamhuriyar Nijar ta fara shari'ar masu adawa, irinsu Nouhou Arzika dake turjiya akan sabuwar dokar haraji da suka yi zanga zangar da mahukumtar kasar suka ce bata kan ka'ida
Kotun birnin Yamai ta bude zamanta jiya da shari'ar shugaban kungiyar MPCN Nouhou Arzika, da 'yan fafutikan da aka cafke saboda zarginsu da gudanar da zanga zanga ba kan ka'ida ba
A karshen makon jiya lauyoyin dake kare 'yan gwagwarmayar suka nuna damuwa akan yadda ake jan kafa wajen soma gabatar dasu gaban alkali domin sanin zahirin laifin da ake zarginsu dashi
Dalili ke nan da lauyoyin ke ganin matakin kotun tamkar wani ci gaba ne kamar yada mai magana da yawun su Martin Sesay Umaru Abdulsalam
A cewarsa mahukumtar kasar sun ji kiran da suka yi
Can baya lauyoyin sun ce basu amince da alkalin da aka ba shari'ar ba, saboda haka yau sun ga sabon alkali kuma sun amince dashi
Gabatar da masu fafutikar a gaban shari'a wani mataki ne da ya faranta ran takwarorinsu irinsu Abdulnasir Saidu na NPCR
Kazalika ya ce abu ne ma dake karfafa masu guiwa a ci gaba da kokawar da suka sa gaba
Ya ce su basa tsoron fuskantar shari'a, abunda ba sa so shi ne a yiwa shari'a karan tsaye
Har gobe suna adawa da dokar nan da suke son a kawar saboda zata cutar da jama'a
Abdulnasir yace ya kamata gwamnati ta tausayawa al'ummar kasar ganin irin halin kuncin da suke ciki,amma ba ta kuntata masu da haraji ba
Bayan an saurare su an mayar da Nouhou Arzika da sauran mutanen da aka cafke ranar 25 na watan Maris zuwa kurkukun Tillabery, yayinda a jiya Litinin, shugaban kungiyar fafutuka da ake kira Wataba Ali Idrisa, dake tsare a gidan kason Filinge, zai bayyana a kotun Yamai
Haka za'a rika jin jami'an dake tsare daya bayan daya har zuwa Juma'a mai zuwa
Ga rahoton Souley Barma da karin bayani


Dubi ra’ayoyi
Yau ranar 12 ga watan Mayu ake bikin tunawa da ma’aikatan jinya a fadin duniya
Kamar ko ina a fadin duniya kasar jamhuriyar Nijar ta gudanar da bikin tunawa da ma’aikatan jinya, inda ministan kiwon lafiya Idi Iliyasu Mainasara yiwa al’ummar kasar jawabi a madadin gwamnatin kasar
A cewar ministan aikin ma’aikatan jinya yana da muhimmanci sosai ga kiyaye hakkin bil adama
Maudu’in bana shine yadda za a ingantawa ma’aikatan jinya ta yadda zasu cimma nauyin da ya rataya a wuyansu
Ma’aikatan jinya na taka rawa matuka wajen kula da lafiyar al’umma a asibitoci da cibiyoyin kula da lafiya a fadin duniya
Domin karin bayani saurari rahotan Haruna Mamman Bako

Dubi ra’ayoyi
'Yan kasar suna murna da sowa da kallon kaddamar tauararon da masana kimiyya a jami'ar kasar suka kera
Kenya ta dauki mataki na farko na yin harka a sararin samaniya, bayan data kaddamar wani dan karamin tauraron dan'adam a jiya jumma, wadda aka kera jami'ar Nairobi
'Yan kasar sun cika da munrna suna sowa lokacinda ake nunawa kai tsaye kaddmar da tauraron dan'adam na farko da aka kera a kasar daga tashar bincike a sararin samaniya wadda kasar Japan tayi
Masana kimiyya da dalibai a jami'ar ne suka kera tauraron, kuma injiniyoyin suna alfaharin cewa da wannan mataki, kenya ta shiga sahun kasashe da suke gudanar da bincike a sararhin subahana
Sai dai masana suna cewa da sauran aiki a gaban kasar ta wannan fanni
Dubi ra’ayoyi
Binciken da mahukumtan sojojin Amurka suka gudanar akan yadda sojojinsu hudu da na Nijar hudu suka rasa rayukansu saboda wani kwantan bauna da aka yi masu a kauyen Tongotongo cikin Nijar ya nuna kwamandojinsu basu da umurnin bin sojojin Nijar su kai farmakin ba
Rahoton binciken da mahukuntan sojojin Amurka suka fitar akan sanadiyar kashe wasu sojojinta hudu a Jamhuriyar Nijar tare dana Nijar su hudu a watan Oktoban bara, ya nuna cewa sojojin na Amurka basu samu izinin kai farmakin da suka kai ba
Rahoton mai shafi takawas ya nuna babu wani dalili da zai sa sojojin su kai farmakin har ma a yi masu kwantan bauna ranar 4 ga watan Oktoban shekarar 2017 a kusa da kauyen Tongotongo dake da tazarar kilomita 200 daga Yamai babban Birnin Nijar
Rahoton ya gano wasu kura kurai da suka hada da cewa sojojin Amurka 12 dake kasar basu samu wani umurni daga shugabanin su
A saboda haka babu wani dalilin bin sojojin Nijar wajen farautar wani dan gwagwarmayar Islama na kungiyar ISIS a yankin
Rahoton ya yi bayani akan yadda lamura suka tabarbarewa sojojin Amurka da na Nijar yayinda suka tsaya a kauyen Tongotongo inda suka fuskanci barazanar harbe harbe
A cewar masu binciken ‘yan bindiga kusan guda dari ne suka kaiwa sojojin Amurka da na Nijar hari
Duk da cewa sun sanar da sansaninsu halin da suka samu kansu ciki, basu nemi taimakon gaggawa ba
Sojojin Amurka da suka rasa rayukansu a cikin wannan artabun sun hada da Saje David Johnson, da Uztaz Ibrahim Blake, da Jeremiah Dowson da kuma Justin Wright
Bayan kimanin mintoci 50 ne dakarun Faransa suka isa wurin domin taimakawa sojojin Amurka, inda suka fuskanci ‘yan ta’adan
Ga karin bayani daga fasarar da Abdulaziz Adili Toro ya yi


Dubi ra’ayoyi
Ruwan da aka yi kamar da bakin kwarya a Kenya ya hallaka akalla mutane 4o tare da raba wasu dubu 220 da muhallansu
A kalla mutane 40 ne suka mutu sakamakon rushewar madatsar ruwa a kasar Kenya ranar Laraba bayan anyi ruwan sama kamar da bakin kwarya
Wannan ruwan ya share gidaje da dama da gonaki tare da tsayar da harkokin kasuwanci bayan Dam din dake Solai kilomita 180 a arewa maso yammacin Nairobi yayi ambaliya
Ian Ndegwa wanda yaga yadda lamarin ya faru ya fada wa sashen Swahili na Muryar Amurka cewa adadin rayukan da suka salwanta na iya zarta abinda aka bada rahoto akai
Domin akwai mutane da dama da har yanzu ba’a san inda suke ba
Yace akwai ‘yan sanda da sojoji dama magina suna wannan wurin domin ganin sun kwashe abubuwan da suka toshe hanya tare da neman mutanen da suka bata
Gwamnatin kasar Kenya ta fada a ranar Laraba cewa sakamakon wannan ruwan saman yayi dalilin raba mutane da yawan su ya kai dubu 220 da muhallan su

Dubi ra’ayoyi
A wani yunkuri dake da nasaba da tattalin arziki, shugaban kasar Sudan ta Kudu Siva Kiir ya sallami shugaban babban bankin kasar tare da mataimakinsa
Shugaban kasar Sudan ta Kudu Salva Kiir ya sallami gwamnan babban bankin kasar shi da mataimakinsa na farko ba tare da bada wani bayani ba
A daren laraba ne shugaba Kiir ya bada wata sanarwar dokar data cire Gwamnan na babban bankin kasar Othom Rago Ajak shi da mataimakin sa Dier Tong Ngor daga mukaman su
Sai dai wani masanin tattalin arzikin kasar ya ce sauke wadan nan mutanen daga makamansu ba zai rasa nasaba da rashin hobbasarsu ba ne wajen ganin sun farfado da tattalin arzikin kasar dake durkushewa
Wata majiya mai tushe daga babban bankin kasar ta tabbatar wa wani shirin da ake gabatarwa a wannan gidan Radiyon da ake kira South Sudan In Focus cewa ba shakka an samu canjin shugabancin wannan bankin
Sai dai sakataren yada labaran shugaba Kiir Ateny Wek Ateny bai bada cikakken tabbacin wannan canjin ba
Yace bai ga wannan dokar ba tukuna , “a saboda haka ba zanyi sharhi akan jita-jita ba”
Yaci gaba da cewa idan har akwai wata dokar da shugaba ya fitar, game da sauke gwamnan babban bankin kasa, to wuri na farko da za a fara jin wannan labarin shi ne gidan Radiyon tarayya na kasar


Dubi ra’ayoyi
Duk da kashedin da kasar Nijar ta yi mata akan jibge mata bakin haure, har yanzu Algeria na cigaba da yin hakan musamman a cikin jihar Agadez
Duk da gargadin da kasar Nijar ta yiwa kasar Algeria akan ta daina jibge mata bakin haure daga wasu kasashen Afirka, har yanzu ta ci gaba da yin hakan
Kwana kwanan nan kasar Algeria ta sake jibge wasu ‘yan asalin Afirka da suka hada da wata ‘yar kasar Kamaru a kasar Nijar din
Wanna ‘yar Kamaru din ta bayyana irin mugun halin da suka shiga a hannun Larabawan Algeria
A cewar ta daga cikin gidansu aka kwashesu, bayan da suka sace kayan su aka tasa keyarsu
Sun ce Larabawan da ke tare da su, suna fada masu cewa su Larabawa ba daya suke da bakake ba
‘Yan Nijar na ci gaba da tsokaci akan wannan lamarin
Habibu Mummuni wani dan kungiyar farin hula mai fafutikar kare mutuncin ‘yan kasa y ace Jamhuriyar Nijar tana da gaskiya akan hana jibge mata bakin haure
A cewarsa ba’a san yadda mutanen da ake jibgewa a kasar suke ba
Akwai na kwarai akwai kuma mugga
Kasar nada gaskiya ta dauki matakan kare hakkin ‘yan kasarta
Yace akwai dokoki akan bakin haure
Kamata ya yi Algeria ta mayar da kowane bakin haure kasarsa saboda haka kasar Turkiya ta yi
Ga rahoton Haruna Mamman Bako da karin bayani

Dubi ra’ayoyi
Wata madatsar ruwa a wani kwazazzabo dake kasar Kenya ya goce a daren jiya, inda ya kashe mutane akala 27
Ruwan da yayi ambaliya ya tafi da gidaje da wuraren sana'oi'in mutane bayan da ya kwararo daga madatsar ruwan din Patel a yankin Solai, kimaninKilo mita 150 daga arewa maso yammacin birnin Nairobi
Jami'ai sun ce sun ceto kusan mutane 40 kuma an kai su asibiti, kuma ma'aikatan agaji na cigaba da neman mutanen da watakila suka makale suka kasa fitowa
Wata biyu kenen yankin ke ta samun ruwan sama mai karfi, wanda ya ke ta hadasa ambaliyar ruwa da tabo tabo da yayi sanadiyar mutuwar mutane fiye da 130
Gwamnatin Kenya jiya laraba ta ce ruwan saman yayi sanadaiyar batar da mutane dubu dari biyu da ashirin

Dubi ra’ayoyi
Bayan makwanni uku da ficewarsa tare da jam’iyyarsa ta MPN Kishin Kasa wadda yake shugabanta a gwamnatin Jamhuriyar Nijar, Alhaji Ibrahim Yacouba, ya soma zagayawa cikin kasar yana bayyanawa magoya bayansa dalilin ficewarsa daga gwamnatin hadakar
A Birnin Konni Alhaji Yacouba ya ce sun fice daga gwamnatin kasar ta gamayyar jam’iyyu, sun shiga adawa da gwamnatin
Ya ce sun dauki shekara guda suna jan kunnen gwamnati akan kada ta kawo wani tsarin da zai cuci kasar
Ya kara da cewa, gwamnati ta na son ta kawo wasu ka’idojin zabe da ba’a taba yin anfani da su ba, kuma za su kawo rudani a duk fadin kasar
Yacouba ya ce jam’yyun Nijar su ne suka zauna suka yi shawarar fito da tsarin zabe, ba jam’iyya daya tilo ba yana mai cewa tsarin da suka gada shekara da shekaru yanzu an canza shi da wani daban
Ya ce dalili kenan da suka rubuta wasika akan sauyin da ake kokarin kawowa wanda ya ce ba shi da wani amfani ga al’ummar Nijar
A cewarsa hukumar zaben kasar ta yanzu ta zama mallakar jam’iyya guda, jam’iyyar PNDS Tarayya dake mulki
Sai dai kalamun na Alhaji Ibrahim Yacouba ba su yi wa jam’iyyar da ke mulki, PNDS dadi ba inda Alhaji Umaru Dan Maisaje na majalisar dokokin kasar ya ce su ‘yan Nijar suna da hankalinsu saboda sun yi shekaru 27 suna siyasa
Ya ce duk wanda ya shiga gwamnati da wata manufa amma bai ci nasara ba, sai ya fito yana wasu maganganun marasa dadi
Saurari cikakken rahoton Haruna Mamane Bako domin jin karin bayani:



Dubi ra’ayoyi
Barkewar cutar Ebola ta sa wata tawagar Hukumar Kiwon Lafiya ta Duniya ta isa kasar Dimokradiyar Congo domin shawo kan cutar

Tawagar likitoci daga hukumar kiwon lafiya ta duniya ta WHO, sun isa demokaradiyar jamhuriyar Congo domin yaki da cutar Ebola, yayin da jami’an gwamnati a yankin suke iya kokarinsu su na dakile anobar cutar
Ministan kiwon lafiya a Najeriya Isaac Adewole ya fada a jiya Laraba cewa, Nigeria ta kara karfafa binciken lafiyar baki da suke zuwa daga kasar DR Congo kana kuma Najeriya na nazarin tura likitoci zuwa kasar su taimaka wurin shawo kan yaduwar cutar Ebola
Hukumar kiwon lafiya ta WHO ta tura likitoci na fanni dabam dabam da suka hada da masu jinyar wadanda suka harbu da masu hana yaduwar cuta zuwa DR Congo

Dubi ra’ayoyi
Jakadan kasar Sudan ta Kudu a Amurka, Gordon Buay, ya yi kira ga gwamnatin Amurka da ta sake tunani kan janye taimakon da take ba kasarsa saboda acewarsa, yin hakan zai shafi shirin zaman lafiya a kasarsa
Wani babban jami’in diplomasiyar Sudan ta Kudu a Amurka ya yi kira ga Amurka da ta sake tunani kan shirin janye taimako da take bai wa Sudan ta Kudu
A cewar Gordon Buay, hakan wani koma baya ne ga shirin samun zaman lafiyar kasar
Jakada Buay, babban jakadan Sudan ta Kudu a Washington, ya fada cewa sanarwar da fadar White House ta fitar a shekaranjiya Talata da kakkausar kalamai a kan Sudan ta Kudu ka iya yin mummunar tasiri
Ya kara da cewa wannan mataki zai aike da sakon da zai haifar da rashin fahimta ga 'yan tawayen kasar


Dubi ra’ayoyi
Yayin da aka fara mancewa da cutar Ebola, sai kawai cutar ta sake bulla a kasar Kongo, inda ta hallaka mutane akalla 17 baya ga galabaitar da wasu da ta yi
Tuni Hukumar Lafiya ta Duniya ta fara daukar mataki
Janhuriyar Dimokaradiyyar Congo ta bayyana sake bullar cutar Ebola a yankinta na Bikoro da ke lardin Equateur, bayan da mutane 17 su ka mutu daga cutar da ake kyautata zaton Ebolar ce, aka kuma tabbatar da cutar jikin wasu mutane biyu
Ita ma Hukumar Lafiya Ta Duniya (WHO) ta sanar jiya Talata cewa kasar ta Congo na fama da wata sabuwar bullar cutar ta Ebola, sannan ta ce tuni ta fitar da dala miliyan guda daga asusunta na gaggawa don taimakawa wajen yakar cutar
Hukumar ta WHO ta ce cikin makonni biyu da su ka gabata, an samu wasu mutane 21 da ake kyautata zaton suna dauke da wani nau’in zazzibi mai alaka da Ebola a yankin
Mutane 17 din sun mutu ne sanadiyyar wannan zazzabin
A 2017 aka yi fama da bullar cutar Ebola ta karshe a yankin Likati da aka kebe don ayyukan jinya, inda hudu daga cikin mutane 8 da su ka kamu da cutar su ka mutu
Wannan ne karo na 9 na bullar cutar ta Ebola tun bayan da aka gano cutar a 1976, aka kuma sa mata sunan wani kogin yankin wato Ebola
Dubi ra’ayoyi
Kasar Jamhuriyar Dimokradiyyar Congo ta ce an samu sabuwar matsalar barkewar cutar Ebola a yankin da ake kira Bikoro da ke Lardin Equarteur, bayan da mutane 17 suka mutu daga wata cuta da ake tunanin cutar ta Ebola, inda tuni har an tabbatar da cewa mutane biyu sun mutu ne sanadiyar cutar
A jiya Talata, Hukumar Lafiya ta Duniya, WHO, ta sanar da cewa kasar ta Congo na fama da sabuwar matsalar barkewar cutar ta Ebola, inda ta ce tuni ta tura Dalar Amurka Miliyan daya daga asusunta na taimakon gaggawa domin a yaki cutar
Hukumar lafiyar ta Duniya, ta kuma ce a cikin makwannin biyar da suka gabata ne, aka samu mutane 21 da ake zaton suna fama da zazzabin cutar nan mai haifar da kwarara jini a yankin, kuma daga cikinsu ne 17 suka mutu
Hukumar lafiyar ta kara da cewa za ta tura kwararru daga fannonin kiwon Lafiya daban-daban zuwa yankin, nan da wasu kwanaki masu zuwa, sannan ta ce ta yi yakewu ga sauran kasashen da ke makwanbtaka da kasar ta Congo kan barkewar cutar
Lokaci na karshe da aka ji bullar cutar ta Ebola a kasar ta Congo a bara ne, inda mutane hudu suka mutu daga cikin mutane takwas da suka kamu da ita
Wannan kume shi na karo na tara da ake samun barkewar cutar, tun bayan da aka gano kwayar cutar a shekarar alif-dari-tara-da-saba’in-da-shida a wani kogi da ake kira Ebola


Dubi ra’ayoyi
Yayinda suke shirin gudanar da wani babban taron jam'iyyar dake mulki a Sudan ta Kudu shugaban kasar ya bukaci 'yan jam'iyyarsa da su yafewa tsohon mataimakinsa da wasu jami'an dake gudun hijra waje su dawo gida domin kasar ta samu zaman lafiya
Yayin da ake tunkarar wani babban taro a Sudan ta Kudu a mako mai zuwa, shugaba Salva Kiir ya yi kira ga shugabannin jam’iyyar SPLM mai mulki, da su yafewa tsohon mataimakinsa, Riek Machar, yana mai kiran da a bar shugaban ‘yan tawayen ya koma gida
Shugaba Kiir, ya fadawa mambobin jam’iyarsa a lokacin wani taron da suka yi a makon da ya gabata a Juba cewa, “idan aka bar Riek Machar ya dawo Juba, na baku tabbacin cewa zan sa dakarun kasar nan su sama mai cikakken tsaro, idan kuma baku yarda ba, ai akwai dakarun hadin gwiwar yankin na RPF suna nan, za ku iya sa dakarun na RPF su ba shi tsaro
”
Shugaba Kiir ya kuma kara da cewa, yana so dukkanin mutanen da aka tsare a baya, ciki har da tsohon sakataren SPLM, Janar Pagan Amum, su koma Juba a karkashin matsayar nan ta zaman Lafiya da aka cimma ta Arusha a shekarar 2015 a Tanzania
Ya kara da cewa lokaci ya yi da shugabannin kasar ta Sudan ta Kudu za su cire girman kai, su yi aiki tare domin a ciyar da kasar gaba, yana mai cewa “ina bukatar mu duba irin halin kuncin rayuwa da mutanenmu suka shiga, sai mu sauya yadda ake tafiyar da al’amura
”
A wani labari mai nasaba da wannan, gwamnatin shugaba Trump ta ce za ta yi dubi kan irin tallafin da take bai wa kasar ta Sudan ta Kudu, tana mai nuna bacin ranta kan yadda aka gaza cimma matsayar zaman Lafiya domin kawo karshen tashin hankalin da kasar ke fuskanta
Wata sanarwa da Amurkan ta fitar ta nuna cewa, kasar ta Amurkan, ta yi alfahri tare da nuna goyon baya a lokacin da Sudan ta Kudun ta samu ‘yancin kai a shekarar 2011, amma kuma ta dora laifi akan gwamnatin kasar, kan gazawa da ta yi na cimma muradunta
Sanarwar ta kara da cewa, cikin shekaru bakwai, shugabannin kasar sun yi almubazzaranci da kudaden Sudan ta Kudu, sun kuma yi ta kashe mutanensu, tare da nuna rashin kwarewa da himma wajen ganin an kawo karshen yakin basasar kasar

Dubi ra’ayoyi
Sojojin Kamaru sun gano bindigoji da albarusai da adduna da wukake a wani dakin ajiyar kaya kusa da babban birnin kasar Yaounde
Kasar Kamaru ta fara farautar makamai da suke yaduwa a cikin kasar, yayin da kuma take yaki da kungiyoyi biyu masu tada kayar baya,lokacin da kuma take kuma shirin gudanar zaben kasa bana
Wakilin Muryar Amurka Moki Edwin ne ya aiko da wannan rahoto daga garin Awae, inda sojoji suka ce sun gano makamai da aka shigo dasu ta barauniyar hanya masu tarin yawa a wani dakin ajiyan kaya kusa da babban birnin kasar, Yaounde
A cikin dakin ajiyan kayar, sojojin sun gano albarusai dubu goma da 500 da wasu nakiyoyi da ba a bayyana adadinsu ba da bindigogi da adduna da kuma wukake
Wadanda aka kama zuwa yanzu danagne da makaman 'yan Kamaru ne
Jami’ai suna zaton an shigo da makamai ne ta kasa daga kasashe makwabta, musamman Najeriya
Sai dai mazauna yankin sun bayyana al’ajabinsu ga yanda aka shige shingayen yan sanda da jami’an tsaron genderma aka shigo Awae da makaman

Dubi ra’ayoyi
Hukumomin kiwon lafiya a jamhuriyar NIJER sun bayyana kara tsaurara matakan dakile baruniyar hanyar shigo da magungunan jabu a cikin kasar bayan da rahotanni suka yi nuni da yadda ake kara samun yawaitar irin wadanan magunguna a kasuwannin bayan fage a kasashen yammacin AFIRKA
Hukumomi a Nijer sun ce sai magani na dauke da takarda dake tabbatar da igancinsa da kuma kasar da aka shigo da shi, sa’annan a amince da maganin kuma a bada izinin sayar da shi a shagunan sayar da magunguna na cikin kasar
A zantawarsu da wakilin sashen Hausa a birnin Yamai Sule Mumuni Barma, ministan kiwon lafiyar Dr Ilyasu Idi Mainasara yace gwamnati ta tanadi hukunci mai tsanani ga duk wanda aka kama da laifin shigo da maganin jabu
Ministan kiwon lafiya ya kara da cewar, gwamnati ta dauki ma’aikatan sa ido akan magungunan jabu da ake shigowa dasu a cikin kasar da dama da zasu rika bincike shagunan magani
Yace gwamnati da dakatar da bada takardan lasisi na shigowa da magani
Minista Ilyasu Idi Mainasar ya yi karin haske a kan matakai da hukumomin kasar ke dauka na hana shiga da magungunan jabu a cikin kasar a hirarsu da wakilin sashen Hausa

Dubi ra’ayoyi
Anj ceto wadansu ma'aikatan su shida wadanda ahalin yanzu suke kwance a asibiti, hakanan kamfanin yace akwai ma'aikata 13 da har yanzu suke makale a karkashin kasa
A Africa ta kudu, wani kamfanin hakar ma'adinai ya ce ma'aikatansa bakwai sun mutu, an ceto wasu shida, bayan da girgizar kasa ta haddasa gocewar wani dutse a wani rami da ake hakar zinari
Kamfanin da ake kira Sibanye Stillwater, ya fada jiya Asabar cewa ma'aikata 13 sun makale a ramin dake wuri da ake kira Masakhane a yankin Driefontain, bayan da girgizar mai karfin maki biyu da digo biyu ya afkawa yankin a ranar Alhamis
Kamfanin yace ma'aikata shidan da aka ceto suna ci gaba da samun jinya a asibiti kuma basa cikin mawuyacin hali
Kamfanin ya ci gaba da cewa, shi, da ma'aikatar kula da ayyukan hakar ma'adinai, da wasu masu ruwa da tsaki zasu bincik lamarin
Jami'an kasar ta fuskar kwadago sun bayyana damuwa kan matakan kare lafiyar ma'aikata a kamfanin da ake kira Sibanye
Ahalinda ake ciki kuma,a Poand ma'aikatan hakar ma'adinai su biyu da suka bace, yanzu an gano su, amma sun jikkata
Lamarin ya auku ne bayan da girgizar kasa ta afkawa wani ramin tonon ma'adinai jiya Asabar akudancin kasar
Kuma har yanzu masu aikin ceto suna aiki domin kaiwa ga wasu ma'aikatan su biyar da suka bace a kamfanin na hakar ma'adinai

Dubi ra’ayoyi
A yayin da gwamnatin kasar Burundi ke shirin yin kwaskwarima ga kundin tsarin mulkin kasar, ta kakaba takunkumi ga kafafen labaran Muryar Amurka da BBC har sai bayan kammala kada kuri'ar jin ra'ayin jama'a game da kuri'ar
Kasar Burundi ta yi shelar dakatar da gidajen rediyon Muryar Amurka da BBC daga yada labarai a kasar na tsawon watanni shida, makwanni biyu gabanin kada kuri’ar jin ra’ayin jama’a da za a yi a kasar kan batun kwaskware Kudin tsarin mulkin kasa, ciki har da batun canza tsawon wa’adin Shugaban kasa
Hukumar Kula da yada labaran kasar ta Burundi, wadda ta zargi Muryar Amurka da BBC da saba ka’idar yada labarai, da kuma gudanar da wasu abubuwan da ta kira “haramtattun harkoki,” ita ce ta sanar da wannan takatarwar
Sanarwar ta ce takatarwar za ta fara aiki ne daga jibi Litini
Hukumar ta kuma yi gargadi ga gidan rediyon Faransa (RFI), wadda ta zarga da bayar da rahotannin karya kan yiwuwar a yi bita-da-kulli ga masu kiran da a kada kiuri’ar rashin amincewa
A wata takardar sanarwa ta jiya Jumma’a, Shugabar Gidan Rediyon VOA Amanda Bennet, ta yi tir da wannan mataki da Hukumar kula da yada labaran kasar Burundi ta dauka

Dubi ra’ayoyi
Wannan matakin ya biyo bayan sabunta lasisin na tsawon shekaru 10 ga kamfanin mallakar wani attajiri ne da aka ce ya fi kowa kudi a nahiyar Afirka, wadda Saudiyya take tsare dashi tun watan Nuwamban bara
A Ethipia, ko Habasha,mazauna garuruwa akalla 12 a kudancin kasar sun fantsama kan tituna suna zanga-zangar gwamnati ta sabunta laisisn hakar ma'adinai ga wani kamfani da suke zargin aikace-aikacensa yana shafar lafiyar su
Zanga-zangar da ake yi a yankin Oroma mai fama da rigingimu,suna zargin sabunta lasisin wani kamfani mai suna Mohammed International Research and Organization, ko MIDROC har na tsawon shekaru 10
Zanga zangar ta biyo matakin da hukumomi suka dauka ranar Jumma'a 27 ga watan Afrilu a makon jiya, na sabunta lasisin kamfanin wadda yake aikin hakar zinari tuna wajajejn 1990
Kamfanin na wani hamshakin attajiri ne wadda yafi sauran takwarorinsa a duk fadin nahiyar arziki mai suna Shiekh Mohammed Hussein al-Amoudi
Shi dai mai kamfanin yana hanun hukumomin Saudiyya ne tun cikin watan 11 kan zargin cin hanci da rashawa

Dubi ra’ayoyi
Burundi, ta bada sanarwar dakatar da shirye shiryen Muriyar Amurka(VOA) da BBC a kasar na tsawon wata shida, kasar ta dauki wannan matakin ne makonni biyu kamin 'yan kasar su kada kuri'ar raba gardama kan daftarin sauye sauye ga tsarin mulkin kasar da zai hada harda sashen da yayi magana kan kayyade wa'adin shugabancin kasar
A jiya jumma'a ce majalisar kula da sadarwa ta kasar ta bada wannan snaarwar, ta zargi Muriyar Amurka da BBC da karya dokokin kasar dangane kafofin yada labarau, da kuma aikata ba daidai ba
Sanarwar tace umarnin zai fara aiki daga ranar Litinin
Haka nan majalisar ta kuma ja kunnen tashar Radio ta Fararansa,((RFI)) a takaice, ta zargi tashar da yada labaran kariya cewa za'a farwa duk wadda ya kada kuri'ar rashin amincewa da sauye sauyen da ak shirin kada kuri'ar raba gardamar
A cikin sanarwa da ta bayar kan wannan mataki, darektar Muriyar Amurka Amnadan Bennett, tayi Allah wadai da matakin da majalisar kula da kafofin yada labarai ta dauka, na hana wannan tasha gabatar da shirye shiryensa ga masu sauraro a kasar
Amanda tace "masu sauraro suna dogaro akan tashar ta basu rahotanni na gaskiya, ba tareda son zuciya ba dangane da al'uma d a suke aukuwa kasar,saboda haka wannan mataki ya hana al'umar Burundi wata kafar yada labarau wacce take aiuki bil hakki da gaskiya
Wani jami'i a ma'aikatar harokokin wajen Amurka yace "Amurka bata ji dadin wannan mataki da Burunidn ta dauka ma, kuma Amurkan ta gabatarwa gwamnnatin Burundi wannan damuwa kai tsaye
Sanarwar tace masu sauraro za su iya cin gaba da kama wannan shirye shiryen mu ta gajeren zango, da kuma ta kan internet
Kungiyar da take kare muradun 'yan jarida ta kasa da kasa ita ma ta soki lmirin wannan mataki, tana mai cewa babu wata manufa ta dakatar da tashoshin biyu, illa yunkurin gwamnatin kasar dake Gabashin Afirka ta ci gaba da sanya takunkumi kan kafofin yada labari

Dubi ra’ayoyi
Wani bincike da cibiyar nazarin harkokin Afrika -ACSS-ta yi fa arkon wannan shekarar ya gano cewa, kasa da kashi 40 cikin 100 na kasashen Afrika suke aiwatar da wa'adin mulkin da kundin tsarin mulkin kasa ya kayyade
A cikin wannan makon majalisar dokokin kasar Chadi ta kada kuri'ar gabatar da wani sabon kundin tsarin mulki da zai karawa shugaba Idriss Deby wa'adin mulki na biyu
Tun a shekarar 1990 Deby yake shugabantar kasar
Ranar 17 ga watan Mayu al'ummar kasar Burundi za su kada kuri'a kan kwaskwarimar da ka yi wa kundin tsarin mulkin kasar da zai ba shugaba Pierre Nkurunziza da ke shugabancin kasar tun shekara ta 2005 ci gaba da mulki na karin shekaru 16
A Dimokradiyyar Jamhuriyar Congo kuma, rayuwar al'umma ta kara muni yayin da shugaba Joseph Kabila yaki sauka daga karagar mulki, duk da yake wa'adin mulkinsa ya cika kimanin watanni 18 suka shige
Duk da hamayya da suke fuskanta daga Amurka da kuma 'yan gwaggwarmaya, batun wa'adin mulki a kasashe 15 shugabannin suka sauka daga karagar mulki bayan cikar wa'adin mulkinsu a cewar sakamakon binciken
Wanda ya gudanar da wannan binciken ya ce illar wannan za ta iya zama da muni
Joseph Siegle Darekta a cibiyar ACSS ya shaidawa Muryar Amurka cewa, "rashin wa'adin mulki ya haifar da wani yanayi da sa al'umma ba su iya canza shugabanninsu ta hanyar da kundin tsarin mulki ya tanada

Dubi ra’ayoyi
Cibiyar Red Cross ta ce an sace ma'aikaciyarta da misalin karfe 8 a daren jiya Laraba yayin da wadansu mutane dauke da bindiga suka shiga filin ofishin a Mogadishu
Kungiyar agajin kasa da kasa ta Red Cross ta tabbatar da sace wata ma'aikaciyar jinya da ke aiki da kungiyar a Mogadishu, babban birnin Somaliya
"Muna cikin damuwa matuka kan tsaron abokiyar aikin mu", inji wata rubuttaciyar sanarwa da Daniel O’Malley, mataimakin shugaban kungiyar Red Cross a Somaliya ya rubuta
Yace " Mai Jinya ce wacce take aiki kullum domin ceto rayuwa da inganta lafiyar 'yan kasar Somaliya dake cikin hadari
"
Kakakin hukumar tsaron Somaliya, Abdulaziz Ali Ibrahim, ya shaidawa VOA cewa an sace matar ne a filin ofishin cibiyar agajin ta Red Cross
Ibrahim yace matar yar kasar Jamus ce mai suna Sonja Nientiet
Kungiyar agajin tana amfani da masu tsaro dake zaman kansu
Makwabta sun ce basu ji wata hatsaniya ko harbe harben bindiga daga ofishin
Cibiyra ta Red Cross tace tana aiki da jami’ai domin kokarin a sako ta
Dubi ra’ayoyi
Kamar sauran kasashen duniya, a Ghana ma an yi bikin ranar kwagado inda ‘yan hadakar kungiyar ma’aikata suka mamaye filin wasan garin Kumasi kuma shugaban kasar shi ma ya kasance a wurin bikin inda ta ya bayyana masu kokarin masar ma matasa ayyukan yin a gari
Jiya daya ga watan Mayu ce ranar kwadago ta duniya a dalilin haka ne ma’aikatan kasar Ghana suka yi dafifi a filin kwallon wasa na Baba Yara dake Kumasi
Babban magatakardan kungiyar kwadagon kasar Dr Anthony Yaw Baah shi ya shugabanci shirya bikin na wannan shekarar
Bikin ya hada da wake wake da raye raye da maci tare da nuna tutocin kungiyoyin dake hadakar kungiyar ma’aikatan
Ma’aikatan suna dauke da kwalaye masu rubuce rubucen sakonninsu zuwa gwamnati
Misali suna kira a kara masu albashi tare da basu aikin yin a kwarai
A cikin jawabin da ya yi babban magatakardan ‘yan kwadagon ya tabo batun dangantaka dake tsakaninsu da ma’aikatan kasar Cuba da fatan za’a karfafata
Ya kuma yi tsokaci akan abun da ya kira karancin aiki mai kyau a Ghana
A cewar Dr
Baah daga cikin ‘yan Ghana miliyan 14 da suka cancanta a basu aiki miliyan biyu kacal suke da aiki mai kyau yayinda sauran na nan kara zube
Bugu da kari wasu miliyan goma sha daya suna aiki ne a wani mummunan hali da bashi da wata kyakyawar fata gobe
Shugaba Akufo Adoo ya jinjinawa ma’aikatan kasar saboda yadda suke tuntubar juna domin samun masalaha daga matsalar da suke ciki
Ya basu tabbacin abun da gwamnatinsa zata yi domin samar da ayyukan yi tare da taimakawa matasa
Zasu yi kokari su warware matsalar yin anfani da yara a aikin kwadago kamar yadda Majalisar Dinkin Duniya ta tanada
Ya ce abun takaici ne yadda wasu suka yi kunne uwar shegu akan saka yara cikin kwadago
Sun birije da kiran su daina anfani da yara ba tare da basu ilimi ba
Wasu ma’aikatan da aka zanta dasu sun yaba da bikin
Sun ji dadin kasancewar shugaban kasar a bikin tare da kalamun da ya yi
Ridwan Abbas nada karin bayani a wannan rahoton





Dubi ra’ayoyi
A Janhuriyar Nijar kungiyar makiyayan arewacin yankin Tilabery ta koka akan mawuyacin halin da suka shiga sakamakon tabarbarewar al’amuran tsaro inda fadan kabilanci ke haddasa asarar dimbin rayukan jama’a
A bayanan da suka bayar a yayin wani taron manema labarai da suka kira a birnin Yammai, shugabannan al’ummar Fulani makiyaya a arewacin Tilabery sun bayyana koken su akan azabar da suka ce suna fuskanta daga wasu ‘yan bindiga dake karkashin umurnin Janar Gamo, wani kwamandan kungiyar ‘yan tawaye dake sintiri akan iyakar Nijar da kasar Mali, da nufin farautar masu tayar da kayar baya
Bubakar Abdullahi shine shugaban kungiyar makiyayan arewacin Tilabery, ya ce makiya na cikin mawuyacin hali, ana korarsu, a hana dabbobinsu shan ruwa, ko kiwo, ana kuma yi masu sata ko ma a kashesu (fulanin)
Yanayin da ake ciki a yau a arewacin Tilabery, Fulani makiyaya sun zama tamkar mujiya a cikin dangi inji su
Inda ake hallaka mutanensu ba kakkautawa saboda zargin aikata ta’addanci, duk da cewa ba su da alaka da wata kungiyar tayar da kayar baya
Bukar Abdullahi ya kuma ce, ce ya kamata a daina irin wannan kazahin
Halin zaman doya da manja tsakanin buzaye da makiyaya a arewacin Tilabery da aka shiga a yau ya tilastawa Fulani makiyaya ficewa daga daji domin tarewa a birane a cewar Jibbe Mammane, mazaunin kauyen Gumbi
Sakamakon lura da yadda lamuran tsaro ke kara tabarbarewa akan iyakar Mali da Nijar ya sa majalisar dokokin Nijar gayyatar ministan tsaro Kalla Moutari ya hallara a gaban wakilan al’umma a karshen makon jiya, domin yin bayani akan wannan batu
Kodayake ministan ya amsa wannan kiran, a karshe an dage zaman tattaunawa zuwa gaba ta yadda za a fassara masa bayanan da dan majalisa Karimu Burema yayi
dangane da abinda ke faruwa a wannan yankin
Fada a tsakanin Fulani da buzaye wani abu ne da ya zama ruwan dare yanzu a kauyukan Tilabery masu makwabtaka da iyakar kasar Mali
Na baya bayan nan shine wanda ya faru a wasu zanguna a karkashen makon jiya inda rahotanni ke cewa mutane dayawa sun mutu a sanadiyar wannan artabun
Gwamnatin Nijar a farkon makon da ya gabata ta aike da ministan cikin gida Bazum Muhammed zuwa karkarar Kurfei domin gargadin jama’a su zauna lafiya da juna

Dubi ra’ayoyi
Sabon salon da kungiyoyin ta’addanci suka fito dashi na daukan mayakan fada ya sa kungiyar dake kula da tsoffin sojojin kasar Nijar shirya taron fadakar dasu domin kada su fada tarkon kungiysr ISIS
Sakamakon lura da wasu bayanai dake fayyace shirin da kungiyoyin ta’addanci suka dukufa akansa a wannan lokacin da dakarun kasashen Sahel ke buga kirjin samun galaba akan ‘yan ta’adda, ya sa kungiyar tsoffin sojojin shirya wani taro na musamman domin fadakar dasu
A taron, an gargadi tsoffin sojojin su nisanci kansu da wata sabuwar dabara da ‘yan ta’adda suka fito da ita
Keften Yahuza Sabo mai ritaya yana cikin wadanda suka yi fadakarwar
A cewarsa yau kwadayin abun duniya ya yi yawa
Wanda yake son cutar kasar zai zo da wani tayi na masu “Shigo shigo ba zurfi”
Wasu na iya zuwa su yi masu tayin aikin gadi a wasu kasashen Asiyawa, amma daga bisani su samu kansu ko kuma su gane suna yiwa ‘yan ta’adda aiki
Sabbin dabarun da ‘yan ta’adda suka fito dasu ya sa rundunar mayakan kasar Nijar suka ga akwai bukatar tsoffin sojoji su bada tasu gudummawa dangane da ayyukan tabbatar da tsaro ta hanyar dafawa askarawan dake fagen daga
Ana kuma ganin zasu iya taimakawa hukumomi a yankunan karkara akan maganar tsaro kamar yadda Keften Munkaila Abdullahi, daraktan kula da rayuwar tsoffin sojoji ya fada
Keften Abdullahi y ace manyan kungiyoyin ta’addanci daga yankin Asiya sun aika da dillalai a kasashen Afirka da zummar neman masu aikin gadi a wasu kasashen nahiyar Asiya, sai dai an gano cewa shirin na da wata manufar boye, karkata masu gadin yin yaki a karkashin inuwar ISIS
Masu sharhi akan al’amuran tsaro na cewa muddin ana son tabbatar da tsaro musamman a Afirka, ya zama wajibi kasashen su kula da tsoffin dakaru da wadanda suke aiki yanzu su kawar masu da kwadayi domin kada su fada tayin ‘yan ta’adda
Souley Barma nada karin bayani

Dubi ra’ayoyi
Domin gudun kada akuma abunda ya faru a shekara ta 2011, titunan birnin Balantyre babu kowa kuma an rufe shaguna a gangamin na jiya dubban 'yan kasar suka yi maci
A Malawi, dubban 'yan kasar ne suka yi zanga zanga a duk fadin kasar a ranar jumma'a, don nuna rashin amincewar su kan cin hanci da rashawa, da kuma rashin shugabancin ko gwamnati ta kwarai
Ana zanga zangar kwana daya kamin tsohuwar shugabar kasar Joyce Banda ta koma kasar, bayan ta yi shekaru 4 anan Amurka, ana dai ci gaba da bincike kan zargin cin hanci da rashawa zamanin shugabancinta
Lameck Masina ya aiko mana da rahoto daga birnin Balantyre
Lameck yace harkokin kasuwanci sun tsaya cik, a babban birnin kasuwanci na kasar a jiya Jumma'a
Inda kusan ba zaka ga kowa akan babban titin birnin na Balantyre ba, yayinda aka rufe kantuna da wasu wuraren kasuwanci
Mutane masu yawa suna fargabar kada a kuma abunda ya faru lokacin wata zanga zangar nuna kyamar gwamnati, inda aka harbe masu zanga-zanga 20
Daya daga cikin jagororin shirya shirya zanga-zangar a birnin na Balantyre Masuko Thawe, ya yabawa wadanda suka fito saboda gudanar da zanga-zangar cikin lumana, kuma kamar yadda yace, babu wanda ya jikkata ko aka ketawa yanci
Masu zanga zangar suna neman shugaban kasar Peter Mutahrika, ya janye nada Rodney Jose, a matsayin mukaddashin speto Janar na 'Yansandan kasar
Ana zargin Jose da hanu a kisan wani dalibin wata jami'a a shekara ta 2011
Masu zanga-zangar sun kuma bukaci gwamnati ta kawo karshen daukewar wutan lantarki a kasar
'Yansandan kasar sun ki suce ko zasu kama tsohuwar shugabar kasa Banda, bayan da abun fallasa kan kudi dalar Amurka milyan 32 suka salwanta
Galibin wadanda aka hukunta akan batun kudin duk sun yi zargin cewa itace kanwa uwar gami a wannan badakalar

Dubi ra’ayoyi
Zanga-zangar da aka shirya yau domin kin amincewa da yunkurin takaita harkokin siyasa da walwalar 'yan jarida ya tsoratar da gwamnatin kasar wadda yanzu tana neman shawo kan lamarin
Kasar Tanzania tana kokarin kawar da yiwuwar wata gagarumar zanga zanga a yau Alhamis, wacce aka shiryata ta kafafen sada zumunta domin nuna rashin amincewa takaita harkokin siyasa da walwalar yan jarida da hukuma tayi tun lokacin da shugaba John Magufuli ya hau mulki shekaru uku da suka shige
Jami’ai a kasar da take gabashin Afrika kuma daya daga cikin kasashe mafi zaman lafiya a nahiyar, sun gargadi jama’a game da yin zanga zanga a kan titi
Haka kuma an shirya yin zanga zangar a ofisoshin jakadancin kasar dake kasashen waje ciki harda birnin Washington, inda wasu mutane da dama suka yi zanga zanga da safiyar jiya Laraba

Wasunsu sun rufe huskokinsu, yayin da suka yi ta zagayaofishin jakadancin kasar ana yayyafi, kuma suna rike da kwalaye masu rubutu, tilas Magufuli ya tafi

Dubi ra’ayoyi
Gwamnatin Nijar ta tashi tsaye da kiran duk masu ruwa da tsaki su yaki abun da ta kira zagon kasa da daliban Jami’ar Yamai suke son yiwa ilimi a duk fadin kasarinda suke zagayawa duk kasar suna korar yara kanana daga makarantu
Hukumomin jamhuriyar Nijar sun aika da sakonni ga duk masu fada a ji a duk fadin kasar da suka hada da shugabannin gargajiya da na al’umma su zabura su dauki matakan gaggawa domin ceto ilimin boko daga tabarbarewa
An zargi wasu shugabannin kungiyoyin ‘yan boko dake zagayawa makarantun birane har ma da na karkara domin hana yara karatu
Wannan na da nasaba da takunsakar da gwamnati da daliban Jami’ar Yamai suka shiga
Bube Nomau magajin garin Tsarnawa ya ce sun samu sanarwa daga gwammnati akan irin halin da ilimi ya shiga a kasar kuma sanin kowa ne abubuwan da ake ciki
Injishi matsala ce ta taso tsakanin malamai da dalibansu har aka yiwa wani malami batanci da shegantaka
Irin wannan halin ne ya yadu har ya bazu cikin kasar
A cewar magajin garin lamarin yanzu ya kaiga har wasu akan abun da bai taka kara ya karya ba sai su je makarantu su fitar da yara, su koresu, su hanasu makaranta
Dalili ke nan da gwamnati ta ce ba zata amince da hakan ba kuma zata dauki matakan da suka dace
A nasu bangaren Malam Ahmed Tahiru magatakardan ofishin gundumar Birnin Konni, yayinda yake ganawa da sarakuna da hakimai da ‘yan majalisar wakilai ya yi masu bayanin umurnin da gwamnati ta basu akan sha’anin ilimin boko
Injishi su kula kada wasu su zo suna fitar da yara daga makarantu suna ji suna gani
Ya zama wajibi a kansu duka su shawo kan matsalar
Wakilin mai martaba sarkin Konni Alhaji Salisu Sardauna ya yi mamakin tsoma yara kanana da daliban Jami’ar Yamai suka yi cikin matsalarsu da gwamnatin kasar
Ta dalilin hakan ya ja kunnuwan iyaye su yiwa ‘ya’yansu ake jami’a kashedin shiga zanga zanga saboda wai, baa bun da aka turasu yi ba ke nan
Dangane da yin anfani da ‘yan yara kuwa ya ce wajibi ne iyaye su tashi su kare yaran
Shi ko sarkin Fulani Alhaji Mamman Barde cewa ya yi kada a dauki lamarin da wasa
Ga rahoton Haruna Mamman da karin bayani


Dubi ra’ayoyi
Kungiyar raya tattalin arzikin kasashen kudancin Afirka ko SADC zata bude taron kolinta yau amma shugaban kasar Dimokradiyar Kwango zai kauracewa taron saboda kin shirya zabe a kasarsa da kuma kin barin mulki duk da cikar wa'adinsa
Yayin da kungiyar raya tattalin arzikin kasashe dake kudancin Afrika, SADC a takaice, take shirin yin wani taron koli a yau Talata a kan yunkurin da jamhuryar Demokaradiyar Congo ke yi na shirya zabe da dedeta kasar, akwai yiwuwar shugaban Congon ba zai halarci taron ba
Wani jami’in gwamnati ya fadawa Muryar Amurka cewa shugaba Joseph Kabila zai tura Firayim Minista Bruno Tshibala taron da za a gudanar a Luanda babban birnin Angola
Sai dai ofishin Kabila bai fitar da wata sanarwa ba a hukumance
Martin Fayulu na hadakar jami’iyyun adawar DR Congo da aka fi saninsu da Ressemblement da turanci ya fadawa Muyar Amurka cewa, yakamata kungiyar kasashen kudancin Afrika ta fito karara ta fadawa Kabila ya sauka a kan mulki don kasar ta gudanar da zabe cikin kwanciyar hankali
Hadakar jami’yyun adawa ta Ressemblement tana son ganin wata kungiya mai zaman kanta ta shirya zabe amma ba gwamnati ba, wanda hakan zai baiwa mambobinta kwarin gwiwar shiga zaben, cewa za a gudanar da zabe sahihi inji Fayulu
Kungiyar raya tattalin arzikin kasashe da suke kudancin Afrika ta SADC a takaice, ta bude wani ofishi a birnin Kinshasa domin taimakawa kasar yayin da take tinkarar zabe cikin yanayin tashin hankali

Dubi ra’ayoyi
Rahoton Bankin Duniya akan tattalin arzikin kasashen Afirka ya bayyana dalilan da suka sa tattalin arzikin su ke tafiyar hawainiya tare da cewa kasashen Najeriya, Angola da Afirka ta Kudu lamarin ya fi shafa
Rahoto na goma sha bakawai akan tattalin arzikin nahiyar Afirka da Bakin Duniya ya fitar, ya bayyana wasu dalilan da suka sa tattalin arzikin ke tafiyar hawainiya duk da hasashen cewa zai samu habaka a shekarun 2019 da 2020
Wannan tafiyar hawainiyar ta fi shafar kasashe uku mafi karfin tattalin arziki a nahiyar, wato Najeriya da Angola da Afirka ta Kudu
A yawancin kasashen gabashin nahiyar kuwa, dalin rashin ci gaba ta fuskar noma, ya shafi kasashen saboda karancin ruwa da yawan kudin ruwa da suke fama dashi
Wani masanin tattalin arziki na Bankin Duniya dake kula da nahiyar Afirka ya ce rahoto na 17 da bankin ya fitar, ya maida hankali akan abubuwa uku da zasu kaiga bunkasar tattalin arziki a Afirka-kudu da hamada
Ya ce wajibi ne gwamnatocin Afirka su tashi tsaye domin habaka tattalin arzikin su domin su yi tafiya da duniya
A halin da ake ciki yanzu, Afirka zata bunkasa ne kawai da kashi 3
1 a shekarar 2018 sannan a shekarar 2019 zuwa 2020 tattalin arzikin zai habaka da 3
6 ne kawai yayinda a duniya gaba daya za'a samu habaka da ta kai 5
00
Kasashen Afirka dole su maida hankali akan tsadar ko yawan kudin ruwa kan basussuka da suke karbowa a kowace shekara
Ywana basussuka suna marukar illa ga kasashen Afirka
Ga rahoton Ridwan Abbas da karin bayani

Dubi ra’ayoyi
Kundin tsarin zaben Nijar, da ake zargin gwamnatin kasar yi masa kane-kane, yana tada jijiyar wuya cikin jam'iyyun adawa da suka dage sai an yiwa kundun gyaran fuska
Mai magana da yawun jam'iyyar RSD Gaskiya Alhaji Hamza Issa, ya bayyanawa Muryar Amurka cewa suna kan bakarsu sai an yiwa kundun tsarin zaben kasar garambawul
Ya bukaci cewa duk jam'yyun siyasa dake cikin majalisar dokokin kasar ya zamanto suna da wakilai a hukumar zaben kasa wato CENI kada a bar kowace jam'iyya baya
Abu na biyu inji Alhaji Hamza Issa, saka ma'aikatan gwamnati cikin hukumar zabe ba ya kan kaida saboda ma'aikata ba 'yan siyasa ba ne
Ya ce a kundun tsarin zaben akwai wakilai ma'aikata da aka ce suna cikin hukumar zabe kuma zasu kada kuri'unsu
A cewarsa ya kamata a gyara
Manufarsu ita ce a yi zabe nagari ta yadda bayan zaben babu wata kura da zata taso
Dangane da ko gyaran zai bata wa jam'iyya mai muliki, wato, PNDS Tarayya rai, Alhaji Issa ya ce domin an kira a yi gyara ba zai kaiga bacin rai ba saboda aikin kasa ba na mutum guda ba ne
Ya ce Allah yake ba da mulki kuma yanzu ba'a san wanda zai karbi mulki ba a shekarar 2021
Yanzu ya kamata a yi gyara ta yadda kowa zai amince da zaben, injishi
Ga rahoton Souley Barma da karin bayani

Dubi ra’ayoyi
Rundunar sojin ruwan Libya ta bayyana cewa ta gano gawarwakin bakin haure 11 tare da tseratar da 263 a yammacin bakin tekun Libya
Bakin hauren sun fito ne daga kasashen Afrika da dama
Libya dai itace kasar da bakin haure suka fi yawan ratsawa akan hanyar su zuwa turai ta teku
Fiye da mutane 600
000 ne suka tsallaka tekun Bahar Maliya zuwa Italiya a cikin shekaru 4 da suka wuce, wanda mafi yawancin su daga Libya ne
Cibiyar dake kula da bakin haure Majalisar dinkin duniya ta bayyana cewa ‘yan gudun hijira dubu 18 da 575 ne suka isa kasashen Italiya , Girka da Spain ta hanyar tsallaka kogin na maliya
A shekarar da ta gabata mutane dubu 3116 ne suka rasa rayukansu a yayin da suke kokarin tsallaka tekun, a cewar kungiyar IOM, dubu 2833 daga Libya suke
Dubi ra’ayoyi
Jirgin saman gwamnatin Nijar da aka saya shekaru 40 da suka gabata, da ake zaton ya bace ne yana wurin gyara a Ingila kuma yayinsa ya wuce saboda haka mahukumtan kasar ke tunanen sayar dashi, matakin da ‘yan adawa suke kushewa
Shekaru kusan hudu ke nan da ‘yan kasar Nijar suka daina jin duriyar jirgin sama safuring boeing 747 da mahukuntan kasar ke anfani dashi
Rashin ganin jirgin ya sa jama’ar kasar suna shakkun inda yake dalili ke nan da ‘yan adawa suka bukaci gwamnatin kasar ta fitar da jama’a daga duhu
A bayanan da ya bayar a zauren majalisar dokokin kasar ministan tsaron kasa Kalla Mukhatari ya sanar cewa gangaci ne na ‘yan adawa da suka yi zargin bacewar jirgin
A cewarsa shekaru 40 da suka wuce aka sayi jirgin
Yanzu yana Ingila wurin gyara
An kiyasta cewa kudin jirgin zai kai kimanin miliyan dari biyar na sefa amma yana bukatar miliyan dubu biyu na sefa domin a yi masa gyaran da yake bukata
To sai dai an gano cewa duniya ta daina yayin irin jirgin saboda haka masana suka shawarci gwamnatin kasar ta yi gwanjonsa
Hukumomin kasar Nijar sun ce zasu sayar da jirgin ga mai so saboda babu yadda za’a yi dashi a wannan zamanin
Amma kakakin ‘yan majalisar dokoki na bangaren adawa Sumaila Sanda wanda shi ya bukaci sanin inda jirgin yake na ganin rashin dacewar sayar dashi saboda ya yiwa kasar aiki
Souley Barma nada karin bayani a rahotonsa

Dubi ra’ayoyi
A ci gaba da kace-na cen da ake yi kan zargin korar 'yan gudun hijirar Najeriya da ake zargin kasar Kamaru da yi, sai Kamarun ta ce ita fa sam ba ta kori 'yan Najeriya ba
Kasar Kamaru ta karyata rahoton Hukumar Kula da ‘Yan Gudun Hijira ta Majalisar Dinkin Duniya (UNHCR), mai cewa ta tisa keyar ‘yan gudun hijirar Najeriya da kuma ‘yan Najeriya masu nemar mafaka su wajen 400 tun daga watan Janairun wannan shekarar
Amma ta ce ya zama dole a sauya wajen zama ga mutanen da su ka yi hijira zuwa wuraren da ‘yan Boko haram ke iya kai ma su hari
Gwamnan Yankin Arewa Mai Nisa, wadda ke makwabtaka da tsohuwar tungar ‘yan Boko Haram, wato jihar Borno, Mijinyawa Bakari, ya ce babu wani dan gudun hijirar da aka tilasta masa barin Kamaru
Ya ce kasarsa na mutunta ka’idar kasa da kasa da ta tanadi cewa idan ma za a maida mutum zuwa kasarsa dole ne a yi hakan cikin rashin hadari da kuma mutunci tare da tabbatar da cewa hakan shi ya fi kuma zai fi dorewa
Sai dai gwamnan ya ce wasu daga cikin ‘yan gudun hijirar da su ka zauna nesa da sansaninsu da ke Minawao - musamman ma a yankin Logone da Chari, inda ‘yan Boko Haram ke iya kai hari cikin sauki - ya kasance dole a dauke su zuwa wurare mafiya rashin hadari
Dubi ra’ayoyi
Cikin wadanda ake tsare da su harda jami'an 'Yansanda uku wadanda suke dakon shari'a kan zargin fallasa umarnin gwamnati data baiwa jami'an tsaro na takaita tafiye-tafiye wasu jami'an gwamnati da ake zargi da sama da fadi da dukiyar al'uma
A kamaru rahotanni suka ce yanzu ya zama abu na yau da kullum aga takardu ko bayanai na sirrin gwamnati a kafofin sada zumunta
Jawabai na shugaba Paul Biya ga al'umar kasar guda biyu, na baya bayannan, an gansu a kafofin sada zumunta gabannin ma ya gabatar da jawaban
Hukumomi suna daukar matakai na magance aukuwar haka
Kamar yadda Moki Edwin Kindzeka, ya aikowa wannan tasha, yanzu an tsare akalla jami'an gwamnati su 16 kan zargin fallasa sirri ko bayanan gwamnati tun shigar wannan shekara
A cikin watan Maris da ya gabata, wasu bayanai na sirri, ya fara yawo a kafofin sada zumunta a kasar, inda a ciki, gwamnati ta baiwa jami'an tsaro umarnin takaita tafiye tafiyen wasu manyan jami'an gwamnati su kusan 24, saboda zargin sama da fadi da dukiyar al'uma
An tsare 'Yansanda uku suna dakon shari'a kan zargin wannan fallasar
A cikin watan nan, wani kasidun ko bayanai na shugaban kasa kan kudurin karawa sojoji da aka tura yankin kasar na masu magana da harshen turancin sarauniya alawus
An nemi jami'an ma'aikatar tsaron kasar su biyu su bayyana domin amsa tambayoyi
Kungiyoyin kare hakkin Bil'Adama sun juma suna sukar gwamnatin kamaru, dama na wasu kasashen Afirka a zaman wadanda basa gudanar da ayykansu a fili domin 'yan kasa su sani

Dubi ra’ayoyi
Tawagar farkon ta kunshi 'yan gudun hijira 53 daga sansanin MDD dake kasar Cadi, cikin mutane dubu dari uku dake sansanoni 12 dake karkashin kulawar MDD
Hukumar kula da 'yan gudun hijira ta MDD tace tawagar farko da 'yan gudun hijira daga yankin Darfur na Sudan da suke zaune a Cadi, su 53, sun koma gidajen su a arewacin Darfur da suka tsere suka bari fiyeda shekaru 10 da suka wuce, kamar yadda rahoton Lisa Schlien daga Geneva yake cewa
Hukumar ta bayyana fatar ganin komawar wannan tawaga zata zaburadda dubban 'yan gudun hijira daga yankin a kashin kansu su fara komawa gida
Hukumar kula da yan gudun hijira ta MDD tace yanayin tsaro a yankin ya inganta sosai, ba kamar a shekara ta 2003, lokcin da 'yan tawaye suka fara yakar gwamnatin ta Sudan ba
Tawagar ta 'yan gudun hijirar su 53, da suka baro sansanin 'yan gudun hijira dake Iridimi ranar Asabar, suna daga cikin 'yan gudun hijira dubu dari uku daga yankin Darfur, wadanda ahalin yanzu suke zaune asansanoni 12 karkashin kulawar MDD, da wadanda gwamnati ta kafa
Ahalinda ake ciki kuma, hukumar kula da 'yan ci rani da gudun hijira ta kasa da kasa, ta bayyana damuwa ba zata iya kare 'yan gudun hijira 'yan Rohingya da suke Bangladesh, daga ruwan sama kamar da bakin kwariya da ake tsammanin zai fatattaki yankin cikin kwanaki masu zuwa

Dubi ra’ayoyi
Ma'aikatan jinya a kasar Zimbabwe na barazanar gurfanar da gwamnatin kasar kotu idan basu biya masu bukatunsu ba tare da janye korarsu daga aiki da gwamnatin kasar ta ce ta yi
Kungiyar nan dake wakiltan ma’aikatar jinya da ungwazomanci sama da dubu 15 a kasar Zimbabwe sun lashi takobin daukar matakin kai gwamnati kotu sai ko idan ta sake shawara na korar ma’aikatan jinya dake yajin aiki a asibitoci mallakar gwamnati
An tilasta mu ne mun dunfari kotu domin ta kawo muna dauki inji sakataren ma’aikatan na jinya da ungwazomanci Enoch Dongo ya fadi haka ne ko a jiya Alhamis
A ranar Littinin din wannan satin ne dai ma’aikatan na jinya suka tafi yajin aiki inda suke neman karin albashi, samar da kayayyakin aiki nagari, tare da samar wa kiwon lafiyar kasar kaso mai tsoka a cikin kasafin kudin kasar
Mataimakin shugaban kasar na Zimbabwe ne dai Constantino Chiwenga ya bayyana cewa muddin ma’aikatan basu koma bakin aiki ba to ba shakka za’a maye gurbin su da wasu domin agaza wa majinyata da kuma ceton rayukan al’umma
Sai dai har zuwa jiya Alhamis shugaban ma’aiktan kiwon lafiyar Dongo yace kawo yanzu ba wanda ya basu takarda sallama bakin aiki, don haka yanzu su ma’aikatan gwamnati ne
Amma a wuri ko ministan kiwon lafiyar kasar Dr David Parirenyatwa ya shaidawa kafar yada labarai na kasar ta Zimbabwe cewa ma’aikatan da aka kora idan suna son aikin su to sai sun sake rubuta wata sabuwartakardan neman aiki


Dubi ra’ayoyi
Shekara daya bayan da daliban Jami'ar Yamai suka yi zanga-zangar da ta yi sanadiyar mutuwar dalibi daya, jiya Laraba daliban sun sake yin wata zanga-zangar inda suka yi fito-na-fito da 'yan sanda da fashe-fashen wasu motoci yayin da wasusun suka jikata har gwamnatin kasar ta yanke shawarar rufe dakunan kwanansu
Bayan wani mummunan bata kashi da ya auku tsakanin daliban Jami'ar Yamai da 'yan sanda, ministan ilimi mai zurfi ya bayyana cewa gwamnatin Nijar ta yanke shawarar rufe wurin kwanan daliban har zuwa lokacin da aka tabbatar kura ta lafa
A cewar ministan lokacin zanga zangar daliban sun yi fashe fashen motoci har da wata ma'aikata saboda haka gwamnati ta ga ya wajaba a rufe dakunan kwanan na dalibai har sai abun da hali ya yi
Sai dai hankalin daliban da suka fito daga yankin karkara ya tashi saboda wai basu da kowa a Yamai
Dalili ke nan da wani dalibi Abdu Musa Shehu ya kira gwamnati da ta canza tunaninta
Ya ce shi kansa daga Tahoua ya fito bashi da inda zai samu ya fake
Sai dai ministan ilimin ya ce za'a ci gaba da ba da karatu a Jami'ar
Haka ma ba'a rufe dakin cin abinci ba, kazalika ma babu wani aikin Jami'ar da aka dakatar ba ya ga rufe dakunan kwanan daliban
Kungiyar dalibai ta sanar cewa dimbin dalibanta ne suka ji rauni sakamakon arangamar da suka yi da 'yan sanda
Akwai wasu da dama kuma da suke tsare a wurin 'yan sanda
Ko da yake ba'a ba da alkaluman wadanda suka jikkata ba, ministan ilimi mai zurfi ya ce za'a gudanar da bincike akan lamarin da ya faru a jiya Laraba
Duk wanda aka samu da laifi za a gurfana gaban shari'a, a cewar shi
Zanga zangar ta jiya ta zo ne a daidai lokacin da daliban ke matsawa gwamnati ta hukumta wadanda suke da hannu a mutuwar wani dalibi a yayin zanga zangarsu ta watan Afirilun shekarar 2017
Bugu da kari, daliban na kukan rashin biyansu alawus dinsu tare da karancin motocin jigila da wasu kayan aiki
Ga rahoton Souley Barma da karin bayani

Dubi ra’ayoyi
Kame kamen da mahukuntan Nijar ke yiwa masu zanga zangar kin amincewa da karin haraji bai hanasu shirya wani na gama gari ba da suka yi kira ga jama’a su fito ranar Lahadi mai zuwa su ci gaba da zanga zangar
Duk da kame masu zanga zanga da gwamnatin Nijar keyi, kungiyoyin kare hakkin bil Adama sun lashi takobin ci gaba da yin zanga zanga akan kin amincewa da karin haraji cikin kasafin kudin kasar na wannan shekarar
A cewarsu babu abun da zai katse masu hanzari bayan cafke masu adawa da dokar harajin 2018 a makonni biyu a jere bisa zargin wai suna gudanar da haramtaciyar zanga zanga a Birnin Yamai
Kungiyoyin sun shirya wata sabuwar zanga zanga ta ruwan dare gama gari saboda zasu yita ne a duk jihohin kasar ba Yamai kadai ba ranar Lahadin dake tafe kamar yadda sanarwarsu ta tabbatar
Gamaci Muhammadou daya daga cikin manyan shugabannin kungiyoyin ya bayyana jerin wuraren da zasu yi zanga zangar , da suka hada da Damagaran, da Agadez, da Diffa da dai sauran wuraren
Sun yi kira ga dukkkan ‘yan kasa su fito ranar Lahadi tun da sanyin safiya
Ministan al’adu kuma kakakin gwamnatin kasar Asumanu Malam Isa a cewarsa a lokacin da kungiyoyin suka bukaci a basu izini su yi zanga zanga sun shaida masu cewa saboda dalilan tsaro ba za’a basu izini yin zanga zanga a Yamai ba
A Maradi da Zinder,shugabanin da suka shirya zanga zangar sun ruga kotu inda aka basu izinin su yi zanga zangar
Amman a Yamai da basu nemi izinin daga kotu ba, shi yasa gwamnati ta cafke saboda tamkar sun dauki doka a hannu ke nan
Souley Barma na da karin bayani a rahotonsa

Dubi ra’ayoyi
Ministan kiwon lafiya a jamhuriyar Nijar ya tabbatar da barkewar cutar sankarau a jihohi uku na kasar tare da bayyana alamun kamuwa da cutar da kuma sanar da jama'a cewa maganin sankarau kyauta ne kuma yana koina a asibitoci da dakunan shan magani
A hira da yayi da wakilin Sashen Hausa a birnin Yamai, ministan kiwon lafiyar kasar Dr
Iliyasu Idi Mai Nasara, ya tabbatar da barkewar cutar a jihohi uku duk da cewa bai bada adadin wadanda suka kamu da cutar ba
A cewarsa duk shekara a yankin Afirka akan samu cututka da dama musamman cutar sankarau lokacin zafi
Saboda haka abun da su keyi a hukumance shi ne a fito a yiwa mutane bayani saboda ba sabon abu ba ne
Injishi da akan samu ciwon ne tun watan Janairu amma wannan shekarar sai da aka shiga watan Afirilu cutar ta kunno kai
Kawo yanzu dai akwai wurare uku zuwa hudu cikin kasar da mutane suka kamu da cutar
Garuruwan da aka samu bullar cutar sun hada da gari guda a jihar Damagaran da yankin Dan Isa a jihar Maradi, a jihar Tohoua kuma a yankin Bunza
Ministan ya ce suna fadawa mutane matakin da suka dauka tare da bayyana alamun kamuwa da cutar
Idan mutum babba ne, alamun kamuwa da cutar sun hada da ciwon kai da zafin jiki da amai ko kuma kagewar wuya
Idan kuma yaro ne karami madiga ta kage kuma ya ki shan nono ya dinga kuka
Ministan ya ce yanzu ba zai iya bada adadin wadanda suka kamu da cutar ba amma ana nan ana tattara alkalumma
An dai tura magani ana kuma jiran sakamako
Kawo yanzu babu asarar rai amma ana ci gaba da daukan matakai kamar fadakar da mutane tare da jinya kyauta
Ga rahoton Souley Barma da karin bayani

Dubi ra’ayoyi
Tawagar kwararru daga Hukumar IAEA na ziyarar Jamhuriyar Nijar domin binciken shirin makamashin nukiliya a kasar da nufin warware matsalar wutar lantarki da ake fama da ita a yankin Afirka ta yamma
Shugabar kungiyar da ke kula harkokin makamashin nukiliya a Jamhuriyar Nijar wato HANEA, Zeinabou Mindaoudou Souley ta bayyana cewa sun hada wani rohoto da ya yi nazarin yiwuwar amfani da makamashin nukiliya wajen samar da wutar lantarki sannan aka aikawa hukumar ta IAEA domin ta tabbatar da sakamakon binciken
Wannan shine matakin farko na tantance yiwuwar kaddamar da ayyukan samar da makamashin nukiliya a kasar Nijar da ta kasance daya daga cikin kasashen duniya da suka fi kowa arzikin karfen Uranium
Saboda haka wannan shirin zai
shafi yankin Afirka ta yamma gaba daya
"Wutar da wannan shirin zai samar ya fi karfin Nijar ita kadai
Wutar domin kasashen yammacin Afirka ne," inji shugabar ta HANEA
Shugabar ta bayyana cewa, ana sa ran nan da shekaru 15, bukatar wutar zata karu a yankin yammacin afirka wanda dole sai da wannan makamashin
Shugaban da ke wakiltar mataimakin shugaban hukumar IAEA, Anthony Stout ya bayyana cewa Jamhuriyar Nijar na da niyyar cimma wannan burin na wadatar wutar ganin yadda ta mayar da hankali wajen mutunta ka'idojin ayyukan kafa tashar makamashin nukiliya kuma hukumar ta yi alwashin tallafa mata
Ana sa ran nan da shekarar 2030, wannan tashar za ta fara sarrafa makamashin domin samar da wutar lantarki
Hakan zai bunkasa ayyukan kamfanoni da masana'antu
Saurari cikakken rohoton Suleiman Mumini Barma

Dubi ra’ayoyi
Sace mutane kimanin 39 da wasu ‘yan bindiga da aka kyautata zaton ‘yan Boko Haram ne a kauyen Ngalewa dake yankin Diffa kwanaki 285 da suka gabata ya sa majalisar wakilai gayyato ministan cikin gida ya bayyanawa jama’ar kasar halin da ake ciki
Kwanaki 285 da suka wuce ne wasu ‘yan Boko Haram suka sace mata da yara kimanin 39 mazaunan Ngalewa dake yankin Diffa a Jamhuryar Nijar
Lamarin ya faru ne a yayin wani hari da suka kai a kauyen na yankin Diffa
Amma tun daga lokacin da abun ya faru babu wani cikakken bayani da jama’ar kasar suka samu a hukumce lamarin da ya sa majalisar dokokin kasar ta bukaci ministan cikin gida Bazoum Muhammad ya bayyana a gabansu domin jin lamarin da ake ciki akan batun
Ministan y ace hakkin da ya rataya akansu bayan an sace mutanen shi ne su nemosu ta hanyar da ta dace ta daukan duk matakan ka kare lafiyarsu
Inji Bazoum “wannan shi ne hakkin dake kanmu saboda abun da iyalansu ke bukata shi ne su ga sun dawo gida a raye”
Da yake amsa tambaya akan abun da ya sa gwamnati bata yiwa jama’a bayani akan halin da mutanen ke ciki, sai ministan yace samun nasarar aikin abu ne da ya bukaci a yishi cikin sirri saboda haka ba zasu dinga yin surutai a kafafen yada labarai ko kuma su dinga rubuce-rubuce a shafukan sada zumunta ba
Ya ce yin hakan tamkar kaskantar da kai ne
Kafin majalisar dokoki ta bukaci ministan cikin gida ya bayyana a gabanta akan batun kungiyoyin fararen huda da ‘yan adawa sun sha sukar gwamnati suna zarginta da kasa yin wani abun a zo a gai game da lamarin
Su na zargin cewa gwamnati na nuna halin ko in-kula da abun da ya samu mata da yaran
Kaka Tuda na wata kungiya a kwanakin baya ya shirya gangamin tayar da jama’a daga barci akan halin da mutanen da aka sace suke ciki da bukatar a cetosu
A cewarsa tunda abun ya faru basu taba jin wani dan majalisa ya sa an kira ministan cikin gida sai a wannan karon
Souley Barman a da karin bayani
Dubi ra’ayoyi
Ficewar jam’iyyar MPN ta fara nuna alamar baraka cikin kawance jam’iyyun da suke cikin gwamnatin PNDS, sai kuma gashi yau an cafke wasu shuganannin wasu jam’iyyun da kungiyoyi saboda suna zanga zangar kin amincewa da jibge sojojin kasashen waje cikin kasarsu
A Jamhuriyar Nijar da alama harkokin siyasa sun fara tabarbarewa soboda cafke wasu ‘yan adawa da suka shiga yin zanga-zangar da hukumomi suka ce haramtattiya ce
Shugaban hadakar kungiyoyin da suka shiga zanga zangar, Gamace Mahammadou ya tabbatar da cafke wasu ‘yanuwansu tare da cewa shi kansa yaji hukumomi na nemansa
Dangane da wadanda aka cafke irin su Diori Ibrahim da Maykol Zodi Gamace Mahammadouya ce basu tantance inda suke ba amma kuma su ba zasu yadda da mulkin kama karya ba a kasarsu
Injishi ba zasu yadda a kawo masu sojojin wasu kasashen waje a jibegesu cikin kasarsu ba
Duk da cewa hukumomin Yamai sun sanar dasu cewa zanga-zangarsu haramtaciya ce, mai magana da yawun kungiyoyin ya ce hanasun tamkar mulkin danniya ne da su bazasu amince dashi ba
A cewarsa zasu yi gwagwarmaya sosai domin su kwato ‘yancin kasarsu
Akan ko shi kansa zai gudu ko ya boye saboda ana nemansa, sai ya ce shi ba zai gudu ba
Yanzu ma suka fara fafutika ta gasken gaske saboda wai kasar tasu ce
Ga rahoton Souley Barma da karin bayani

Dubi ra’ayoyi
Yayin da 'yan gudun hijirar Janhuriyar Dimokaradiyyar Congo ke fama da matsanaciyar matsala, duniya ta yi hobasa wajen taimaka ma ta
Majalisar Dinkin Duniya ta ce ta yi matukar farincikin ganin yadda aka amsa kira game bukatar da ta gabatar ta a taimaka Janhuriyar Dimokaradiyyar Congo
Lisa Schlein ta Muryar Amurka da ke wajen taron na Geneva ta aiko da rahoton cewa tuni aka yi alkawarin bayar da dala miliyan 528 na taimaka ma ‘yan Congo wajen miliyan 13 da ke fama saboda rikice-rikice da kuma raba da aka yi muhallansu
Yayin da aka gudanar da tsaron na wuni guda, sai Shugaban bangaren kai dauki na Majalisar Dinkin Duniya Mark Lowcock ya shaida ma ‘yan jarida cewa an kama hanyar nasarar tara dala biliyan 1
7 din da aka bukata na agaza ma Janhuriyar Dimokaradiyyar Congon

Dubi ra’ayoyi
An yi jana'izar Winnie Mandela, tsohuwar matar Nelson Mandela, wacce ta rasu a farkon watannan tana mai shekaru 81
Yau Asabar aka yi jana’izar, marigayiya Winnie Mandela, tsohuwar matar marigayi tsohon shugaban Afrika ta Kudu, Nelson Mandela, wacce ta kasance daya daga cikin fitattun mutanen da suka yaki mulkin wariyar launin fata a kasar
Mutum kusan dubu 40 ne suka taru a babban fili wasan kwallon kafa na Orlando da ke Soweto a Birnin Johannesburg, domin yin ba-kwana
Yayin jawabinsa, shugaban kasar, Cyril Ramaphosa ya kwatanta Winnie a matsayin “mata mai magana da babbar murya, ba tare da ta nuna tana tsoron kowa ba
”
A wajen taron ban-kwanan, diyar marigayiya Winnie, wato Zenani, ta bi sahun mahaifiyarta wajen fadin gaskiya ba tare da tsoro ba, inda ta yi hannunka mai sanda, ta kira wasu masu yabon mahaifaiyarta bayan da ta rasu a matsayin “munafukai,” kamar yadda ta ce
Dubi ra’ayoyi
Amurka ta bukaci kasashen yankin Gabas ta Tsakiya dasu bayyana rahoton dake kawo wa yunkurin samar da zaman lafiyaa Sudan ta Kudu cikas
Amurka tayi kira ga shugabannin kasashen Gabas ta tsakiya da su fidda rahotannin nan biyar da ba wallafa suba, wanda ke nuna kin bin yarjerjeniyar tsagaita bude wuta da aka cimmawa da kaar Sudan ta Kudu da taki mutuntawa a watan December bara, kana a hukunta duk wanda keda hannu cikin wannan kauce wa wannan matsaya da aka cimmawa
Wani babban jamiin fadar White House ne ya shaidawa wa wakilin wannan gidan Radiyon haka
Hukumar ciyar da kasashe gaba na yankin kasashen gabas ta tsakiya, da ake kira IGAD a takaice ta share shekaru 4 tana kokarin ganin anyi sulhu a kasar ta Sudan ta Kudu amma lamarin yaci tura
Wannan ne ma yasa tayi gargadin cewa zata sa takunkumi na musammam ga kwamandojin dake kara jefa kasar cikin yaki
Sai dai IGAD din bata aiwatar da wannan barazanar nata ba ko kuma bayyana irin hukuncin da take aniyar dauka ba
Amma dai kungiyar ta kasashen yankin gabas ta tsakiya ta umurci wani tawagar sojoji daya binciki wannan kin mutunta yarjejeniyar tsagaita bude wutar a kasar ta asaudan ta Kudu
Ministan harkokin wajen kasar Habasha,Workneh Gebeyehu wanda ya jagoranci taron na IGAD, yaki yace uffan akan dalilin da yasa kungiyar tasu taki bayyana wannan rahoton nasu a bainar jamaa
A ranar 26 ga watan Maris dai IGAD ta fitar da bayanin bayan taro, wanda kungiyar tace ta aike wa kungiyar tarayyar Africada kofi guda domi daukar matakin da take ji ya dace





Dubi ra’ayoyi
A wata hobbasa ta kyautata dangantakar Amurka da Afurka, 'yan jam'iyyar biyu mafiya tasiri a Amurka wato Republican da Democrats, sun je Afurka, inda su ka tattauna da shugabanni tare da bayyana manufar Amurka
Wata tawaga ta Sanatocin Amurka 5 daga jam’iyyu biyu, ta dawo daga ziyarar tsawon mako guda a kasashen Afirka hudu, inda ta je don jaddada kudurin Amurka na taimaka ma nahiyar
“Mu dinnan 5 mun je ne da zummar jaddada muhimmancin huldar Amurka da Afirka, kuma an mana kyakkyawar tarba
Kuma ina ganin mun cimma burinmu, “ abin da Sanata Chris Coons, dan jam’iyyar Democrat ya gaya ma manema labarai kenan
To amma Sanata Coons ya kuma yi nuni da cewa sun amsa tambayoyi game da Shugaban Amurka Donald Trump, da kuma alamar rashin son dasawa da Afirka, saboda gibin da ke akwai a diflomasiyyance da kuma kalaman cin mutunci da Trump ya yi
Dubi ra’ayoyi
A wani al'amari na ba sabanba, Amurka ta yi lale marhabin da wani abin da Sudan ta aikata karkashin shugabancin Omar al-Bashir
Sakin fursunonin siyasa da Shugaba al-Bashir ya bayar da umurnin a yi ya burge Amurka
Jiya Alhamis Amurka ta yi maraba da sakin wasu fursunonin siyasa da aka yi a Sudan, bisa umurnin da Shugaban Sudan Omar al-Bashir ya bayar a farkon wannan satin
“An saki wasu fursunonin siyasa 54 daga dauri da yammacin ranar 10 ga watan Afirilu bisa da umrurnin da Shugaba Bashir ya bayar, a cewar wata takardar sanarwar da hadakar iyalan wadanda aka sake din ta rubuta,” abin da wani jami’in Ma’aikatar Harkokin Wajen Amurka ya gaya ma Muryar Amurka kenan
Kamfanin dillancin labaran gwamnati (SUNA) ya ce wannan umurni na Shugaba Bashir na daga cikin “matakan sasantawa da hada kan kasa da kuma tabbatar da zaman lafiya” ‘yan makwanni bayan yawan kamen da aka yi da zummar murkushe zanga-zangar kin jinin gwamnati
A cikin watan Janairu zanga-zanga ta barke a Sudan saboda tsadar burodi da kuma tsare-tsaren tattalin arziki masu tsauri
Zanga-zangar, wadda jam’iyyar ‘yan gurguzu ta taka rawa wajen ruruta ta, ta janyo kama fursunonin siyasar
Dubi ra’ayoyi
A taron manema labarai shugaban jam’iyyar MPN Kishin Kasa Ibrahim Yacuba ya tabbatar da ficewar jam’iyyarsu daga kawancen jam’iyyun dake mulkin kasa saboda wai kundun tsarin zabe da babbar jam’iyyar kasa PNDS Tarayya tayi kane-kane a kai zai haifar wa kasar matsaloli nan gaba idan har ba’a gyara ba
Shugaban jam’iyyar MPN Kishin Kasa Ibrahim Yacuba kuma tsohon ministan harkokin kasashen waje na Nijar har ya zuwa jiya da ya bar aiki ya yiwa Muryar Amurka karin bayani akan ficewarsu daga kawancen jam’iyyun dake mulkin kasar
A cewarsa duk lokacin da aka yi zabe sulhu a keyi da mutane amma kundun tsarin zabe da gwamnatin kasar ta nace a kai , wai bashi da niyyar yin sulhu
Baicin haka kundun ya kunshi wasu matakai da zasu kawowa kasar matsala nan gaba
Inji Malam Yacuba kwanciyar hankali a kowace kasa ya ta’allaka ne akan yaddar da jama’ar kasar ke dashi a zaben sugabanninsu
Sun kira a yi sulhu, a samar da kundun zaben da kowa ya yadda dashi domin bunkasa Dimokradiya
Jam’iyyar ta ce daga rana ta jiya da ministocinta suka ajiye mukamansu, ta fita daga gwamnati kuma bata marawa gwamnatin kasar baya
Ficewar jam’iyyar ba wargi ba ne ba kuma da gangan suka yi ba saboda jagoranci babban nauyi ne da al’umma ke bayarwa Allah kuma zai tambayesu abun da suka yi da amanar da aka basu, inji Yacuba
Sai dai wani jigo a jam’iyyar PNDS Tarayya mai mulki Alhaji Asumanu Muhammadu ya ki yayi magana amma ya bada shawarar a jira nan gaba a ji bahasin koli na jam’iyyarsu
Ga rahoton Souley Barma da karin bayani
Dubi ra’ayoyi
Mahukuntan kasar Dimokradiyar Kwango sun ki amincewa da halartar taron neman wa kasar tallafi da Majalisar Dinkin Duniya ta shirya bisa abun da ta kira wani yunkurin cin mutuncin kasar

Yayinda masu bada tallafi ko gudumawa na kasa da kasa suke shirin zasu hallara yau jumma'a a birnin Geneva, domin yin wani babban taron neman gudumawa da Majalisar Dinkin Duniya, MDD, ta shirya domin agazawa kasar Jamhuriyar Demokuradiyyar Kwango, gwamnatin wannan kasa dake yankin Afirka ta tsakiya, wacce Allah Ya yiwa albarkatun ma'adinai tana kan bakarta cewa ba zata halarci taron ko ta bada hadin kai kan taron ba
Wakiliyar Muryar Amurka Anita Powell, ce ta aiko mana da wannan rahoto daga Johannesburg
MDD tace fiye da yara miliyan biyu suke fuskantar barazanar mutuwa saboda matsanancin rashin kayayyakin abincin gina jiki
Wani mai baiwa shugaban kasar shawara Patrick Nkanga, ya gayawa MA cewa, gwamnati bata amince da yadda aka shirya taron neman gudumawar ba, kuma tilas ne a mutunta diyaucin kasar
Ya kara da cewa dagan-gan wadanda suka shirya taron suka gabatar da yanayin da kasar take ciki da nufin zubda mutuncin kasar
Ya ci gaba da cewa an gaza cika sharuddan da gwamnatin kasar ta gindaya domin taron
Mr
Nkanga ya ce baki daya makasudin taron kamar yadda wadanda suka shirya taron suka gabatar bai yi dai dai da har gwamnatin kasar zata bada hadin kanta ba
Sai dai majami'ar Catholika a kasar bata goyi bayan gwamnatin kan kin halartar taron ba
Har aka ji wani babba a darikar a birnin Kinshasa yana gayawa mabiya cocin a ranar Lahadi cewa, "ba zamu ki agaji ba yayinda muke zaune hannu banza bamu da komai
"


Dubi ra’ayoyi
Yanayin tsaro ya sake fadawa cikin rashin sanin tabbas a yankin Tilabery na Janhuriyar Nijar, bayan da wasu 'yan bindiga su ka sace wani bature dan asalin kasar Jamus
A wani al’amari da ka iya tayar da hankalin ‘yan ayyukan agaji, musamman ma baki, wasu ‘yan bindiga sun sace wani dan kasar Jamus mai aikin agaji mai suna Joerg Lange a yankin Tilabery da ke makwabtaka da kasar Mali
‘Yan bindigar, wadanda ake kyautata zaton sun ketaro ne daga kasar Mali bisa babura hudu, sun sace Mista Lange, wanda ke aiki da wata kungiyar agaji ta kasar Jamus mai aikin taimaka wa ‘yan gudun hijirar Mali, sun tafka wannan aika-aikar ce a wani kauye mai suna Rugar Cimanan mai nisan kilomita 30 daga garin Ayoro a yankin Tilabery a cewar Shugaban Karamar Hukumar ta Ayoro Jando Rishi
Hukumomi sun ce Baturen ya yi amfani ne da wata motar da ya dauka haya a birnin Yamai, watakila saboda ya bad da sawu saboda bai gaya ma kungiyar a hukumance cewa zai ziyarci wannan yankin ba, bayan kuwa kauyen na Ayoru na daya daga cikin wuraren da aka bayyana cewa ya na cike da hadari
Ga dai wakilinmu Sule Barma da cikakken rahoton:

Dubi ra’ayoyi
Dangantakar dake tsakanin jam’iyyar MPN Kishin Kasa da jam’iyyar PNDS Tarayya mai mulkin kasar ta tabarbare lamarin da ya jawo garambawul din
Garambawul din ya shafi ministoci biyu daga jam’iyyar MPN Kishin Kasa da minista daya daga jam’iyyar RDP kamar yadda sanarwar da sakataren gwamnatin kasar ya fitar cikin daren jiya Laraba tayi bayani
A cewar sakataren, bayan da Firayim Ministan kasar ya zo da sunayen wasu mutanen da yake ganin sun cancanta, Shugaban Kasa Mahammadou Issoufou ya nada Kalla Hankurau na PNDS Tarayya a mukamin ministan harkokin waje wanda ya maye gurbin Ibrahim Yacuba na jam’iyyar MPN Kishin Kasa
Kazalika shugaban ya nada Salisu Mahamma na RDN Fasaha, ya maye gurbin ministar watsa labarai Kubura Abdullahi ta MPN Kishin Kasa
Haka kuma shugaban kasar ya nada Sanusi Alhaji Samro na RDP Jama’a a, mukamin ministan ilimi a matakin sakandare,wanda ya maye gurbin wani kusan jam’iyyar RDP Sani Abdulrahaman
Tun a yammacin jiya Laraba shugaban jam’iyyar ta MPN Kishin Kasa Ibrahim Yacuba ya rubuta a shafinsa na Facebook cewa Firayim Ministan kasar Birgi Rafini ya shaida masa cewa Shugaban kasa yace baya bukatarsa a cikin gwamnatinsa, dalili ke nan da ya rubuta takardar murabus kafin daga bisani Kubura Abdullahi ta bi sawunsa, matakin da tuni ya samu karbuwa a wurin mayakan jam’iyyar MPN Kishin Kasa irin su Habila Rabiu
A cewarsa yanzu sai su duba su ga me ya sa Shugaba Mahammadou Issoufou yace baya son ganin shugabansu Ibrahim Yacuba a gwamnatinsa
Ya kara da cewa su basu shiga gwamnati ba tun can farko domin a yi anfani dasu a yaudari jama’ar kasar
Jam’iyyar MPN Kishin Kasa, wacce ta zo ta hudu a zaben kasa na 2016 tun makon jiya ta fitar da wata sanarwa inda ta ce ta fara kosawa da halin wasa tare da ci banban da jam’iyyar PNDS ke nuna mata musamman a zabukan dake tafe a shekarar 2021 inda ta ce PNDS ta yi kane-kane a shirye shiryen zaben
Sai dai mai magana da yawun PNDS Tarayya ya ce a cikin kawancen da suke tafiya tare, akwai jam’iyyun da suka fi MPN karfi kuma da su ne suke muamala
Dama tun farko wasu jaridu na cewa ana fuskantar baraka tsakanin MPN da PNDS lamarin da ya sa shugaban kasa ya daina zuwa balaguro da ministansa na harkokin waje Ibrahim Yacuba
Souley Mummuni Barma nada karin bayani

Dubi ra’ayoyi
Wani jirgin sojin Aljeriya mai dauke da sojoji ya fadi a yau Laraba, inda ya kashe mutum akalla 257, a cewar Ma’aikatar Tsaron Aljeriyar
Hukumomi sun ce jirgin ya fadi ne kusa da karamin filin jirgin saman Boufarik, kimanin kilomita 25 daga kudu maso yammacin Algiers, babban birnin kasar, jim kadan bayan tashin shi
Wadanda suka mutu sun hada da fasinjoji 247 da ma’aikatan jirgin guda 10
Yawancin wadanda suka mutu sojoji ne da ‘yan uwansu
An kai gawarwakin asibitin sojoji na garin Ain Naddja don a tantance su, inji Ma’aikatar tsaron kasar
Ma’aikatar tsaron ta kara da cewa jirgin yana da niyyar zuwa garin Tindouf ne da ke kudu maso gabashin Aljeriya
Har yanzu dai ba’a san dalilin faduwar jirgin ba
Dubi ra’ayoyi
Yayin da yau, 10 ga watan Afrilu, ke zagayowar ranar rasuwar wani dalibin da ake zargi jami’an tsaro sun harba lokacin da suke kokarin kwantar da tarzoma a jami’ar ABDULMUMUNI ta Yamai, kungiyar daliban jamhuriyar NIJER ta sake jaddada aniyar ci gaba da jajircewa dan ganin an hukunta wadanda suka aikata wannan kisa
Makarantu sun kasance a rufe a sakamakon nuna juyayi akan rasuwar dalibi Mala Bagale wanda ya hadu da ajalinsa a farfajiyar jami'ar Yamai a bara
Yayin da shugabannin kungiyar dalibai ta USN suka hallara a gaban kotun Yamai domin jin halin da ake ciki game da karar da suka shigar a watan Satumban 2017, a kokarinsu na neman adalci, saidai da alama ana gidan jiya inji Muhammad Iddar, sakataren kungiyar dalibai ta kasar wato USN
A washe garin mutuwar dalibin Mala Bagali, iyayen mamacin sun ziyarci fadar shugaban kasa wanda ya jajanta musu akan wannan rashi abinda Mallan Muhammadu, wani mashawarci a fadar shugaban kasar Nijar yake cewa alama ce dake nuna kyakyawar aniyar gwamnatin kasar wajen neman haske akan abinda ya wakana, inda yace sun tattauna da shi an kuma kafa kwamiti don su gano wanda ya aikata
Ya kara da cewa akwai jami'an tsaro da yawa a lokacin baza a iya gano ko wa ne ne ba
Wasu bayanai da aka bayar jim kadan bayan ganawar su da shugaban kasa na cewa sun rungumi kaddara, saidai jami'an fafutuka irin su Salisu Amadu na cewa maganar Mala Bagale wani abu ne da ya shafi 'yan kasar Nijar baki daya, ya ce ko da iyaye sun yafe ba zai yiwu ba dole a dubi lamarin
A rahoton da ya bayar a watan Agustan da ya gabata, wani kwamitin bincike da aka kafa a karkashin hukumar kare hakkin dan adam ta CNDH, wanda kuma ya kunshi bangarori da dama ya tabbatar da cewa harbin ya daki wannan dalibi a goshinsa a maimakon buga kanshi da dutse da hukumomin Nijar suka bayyana a washegari

Dubi ra’ayoyi
A Sudan ta Kudu wani tsohon shugaban hafsan hafsoshin kasar Janar Paul Malong Awan ya kafa sabuwar kungiyar 'yan tawaye da shan alwashin cewa zai tabbatar da kafa dimokradiya a kasar
Tsohon shugaban sojin Sudan ta Kudu Janar Paul Malong Awan kuma shugaban rundunar da ake kira Sudan People’s Liberation Army (SPLA) a takaice, ya kafa wata sabuwar kungiyar yan tawaye mai suna South Sudan United Front (SSUF) a takaice
A cikin wata sanarwa jiya, Janar Awan ya bayyana manufofin sabuwar kungiyarsa, wanda yace zata yaki cin hanci da rashawa, ta kawo karshen kashe kashe, kana ta kuma dora Sudan ta Kudu a kan tafarkin demokaradiya da adalci da samar da daidaito da walwala
Awan ya kuma yi alkawarin mutunuta yarjejeniyar tsagaita wuta da bangarori masu yaki da junada aka sanya hannu a cikin watan Disemban bara
Ya kuma yi kira ga kungiyar raya tattalin arzikin kasashe dake yankin da ake kira IGAD a takaice ta kyale sabuwar kungiyarsa ta shiga sahun tattaunawar da za a yi a ranar 26 ga watan Afrilu a birnin Addis Ababa na Habasha
Mai Magana da yawun kungiyar ta South Sudan United Front, Sunday De John ya fadawa shirin Muryar Amurka; "South Sudan in Focus" a jiya Litinin daga birnin Nairobi na kasar Kenya cewa, sabuwar kungiyar zata yi aiki domin samar da zaman lafiya a Sudan ta Kudu

Dubi ra’ayoyi
Hukmomin Somalia sun musanta iikirarin da Jakadan Daular Larabawa yayi na cewa kudin da aka kwace a filin jiragen sama dake Mogadishu na albashin sojojin Somalin ne
Jami’an tsaron Somalia sun ce sun kwace wasu makudan kudade a filin saukar jirage sama a Mogadishu daga birnin Abu Dhabi na kasar, Hadaddiyar Daular kasashen Larabawa, ko kum UAE atakaice
Wasu manyan jami’an tsaro biyu sun shaidawa sashen Somaliyanci na Muryar Amurka cewa, an ajiye jakkuna uku da suke dauke da dala miliyon tara a babban bankin Somalia , ana gudanar da bincike a kansu
Jakadan Daular kasashen Larabawan Mohammed Ahmed Othman Al-hammad, ya fadawa sashen Somalianci cewa, kudin ba na ofishin jakadanci ba ne
Yace kudi ne na ma’aikatar tsaron Somlia kuma zasu biya sojojin kasar albashin su
Yace gwamnati na sane da zuwan wadannan kudade da za a baiwa sojoji tun kafin su zo
UAE tana horar da sojojin Somalia a Mogadishu da kuma kimanin yan sandan tsaron gabar teku dubu daya a yankin Putland
Jami’an Somalia sun hakikance cewa kudin ba na sojojin kasar ba ne
Albashin sojojin bai kai dala milyan daya ba, kuma wannan kuma sun kusan dala milyan 10, inji wani jami’i
Dangantaka tsakanin Somalia da UAE tayi tsami tun shekarar da ta gabata, lokacin da gwamnatin Mohammed Abdullahi Mohammed ta ki amincewa da yanke hulda da Qatar kuma ta dauki matsayin ba ruwanmu a kan takaddama tsakanin Saudiya da Qatar

Dubi ra’ayoyi
A wani mataki da ake ganin na samar da sauyi ne, gwamnatin Ethiopia ta rufe wani gidan yari da ya yi kaurin-suna, inda aka saki wasu fursunonin siyasa da kuma 'yan jarida
Kwanaki kadan bayan da ya dare kan karagar mulki, sabon Firai Ministan Ethiopia, ya fara cika alkawuran da ya dauka na samar da sauyi
Cikin makon da ya gabata, hukumomin kasar sun rufe gidan yari “Maekelawi” da ya yi kaurin-suna a kasar ta Ethiopia, inda aka saki ‘yan jarida da ‘yan siyasa 11 da ake tsare da su
Fursunonin da ‘yan jarida da suka zauna a gidan yarin, sun ce an kwashe sauran fursunoni da dama, inda aka mayar da su wasu gidajen yari
Wannan matakim ya sa masu lura da al'amura tunanin cewa, wannan mataki wata alama ce da ke nuna za a samu sauyi a fagen siyasar kasar ta Habasha
A ranar biyu ga watan nan na Afrilu, aka zabi Abiy Ahmed a matsayin sabon Firai ministan kasar, bayan da tsohon Firai Minista Hailemariam Desalegn ya yi murabus
A jawabinsa na karbar mukamin, Ahmed, ya nanata muhimmancin hadin kan kasar ta Ethiopia, yana mai cewa, “daga yanzu, za su rika kallon kowacce jam’iyar adawa a matsayin ‘yan hamayyan siyasa ba a matsayin makiya ba
”


Dubi ra’ayoyi
Jamiyya mai mulki a kasar Algeria ta bukaci shugaban ta maici ya sake tsayawa takara zagaye na biyar
Jamiyya mai mulki a kasar Aljeriya ta bukaci shugaba Abduazeez Boutiflika dattijo dan shekaru 81 da haihuwa da ya tsaya takarar shugabancin kasar zagaye na biyar duk ko da yake yana fama da cutar shanyewar jiki na tsawon shekaru
Shugaban Jamiyyar ce ta FLN Djamel Ould Abbas shine ya bukaci Boutiflika da ya tsaya wannan takarar zagaye na biyar a cikin watan mayu na shekara mai zuwa
Abbas dai yayi wannan maganar ce a jiya asabar lokacin da yake wa ’yan majilisar dokoki na jamiyyar jawabi, sai dai yace zabi na karshe ya rage ga shugaban
Sau tari dai ba a faye ganin Boutiflika a bainar jamaa ba, domin abinda ba a sani ba har yanzu shin ko har yanzu shine ke tafiyar da mulkin kasar wacce tafi duk wata kasa girma a nahiyar Africa
Abbas dai ya yaba da irin nasarorin da shugaban ya samu tun daga lokacin da yafara mulkin kasar a shekarar 1999, domin ko ya kawo wa kasar zaman lafiya bayan ta jima tana fama da yan taadda
Kawo yanzu dai ba wani dan takara daya kunno kai, hakan ya biyo bayan jiran da suke yi ne na suji ko Boutiflika zai sake tsayawa takara ko a’a


Dubi ra’ayoyi
Sakamakon zagaye na biyu na zaben Saliyo ya bar baya da kura
Yayin rantsar da wanda ya yi nasara, wanda ya sha kaye ya ce zai ruga kotu saboda ba a yi gaskiya ba
Dan takarar da ya fadi a zaben Shugaban kasar Saliyo, y ace zai kalubalancin sakamakon a kotu
Tsohun Ministan Harkokin Wajen Saliyo Samara Wilson ya bayar da sanarwar shirin kalubalantar sakamakon zaben jiya Alhamis, bayan da hukumar zabe ta ayyana Julius Maada a matsayin wanda ya yi nasara a zagaye na biyu na zaben, wanda aka gudanar makon a karshen makon jiya
Sakamakon da aka bayyana a hukumance ya nuna Maada Bio, dan takarar jam’iayyar adawa ta Sierra Leone People Party, ya ci kashi 52% na kuri’un
Shi kuma Kamara ya sami wajen kashi 48%
Kamara, wanda dan takarar jam’iyya mai mulki ne ta All People’s Congress Party, ya fadi a wani jawabin da aka yada ta gidan talaijin cewa sakamakon zaben, “bai zo daidai da abin da masu kada kuri’a ke so ba” kuma jam’iyya APC za ta ruga kotu
Amma yayin hidimar rantsar da shi, Maada Bio na cike da fara’a

Dubi ra’ayoyi
Sakamakon zaben majalisar dattawan Kamaru bai haifar da wani abun mamaki ba saboda gwamnati ta lashe kujeru 63 cikin 70
Jam'iyyar dake mulkin kasar Kamaru ta shugaba Paul Biya, ta lashe kujeru 63 yayinda jam'iyyar adawa ta sami kujeru bakawai
Majalisar dattawan Kamaru tana da kujeru 100 ne amma 70 ake takara kai, saura kuma shugaban kasa zai nada 'yan majalisa 30 su cika guda darin, kamar dokokin kasar suka tanadar
Barrister Yahaya na jam'iyyar gwamnati a jihar arewa mai nisa, ya ce ya yi farin ciki da nasarar da suka samu a zaben
Alhaji Ibrahim Maiyaki a jam'iyyar adawa ya ce dama suna tsammanin hakan ta faru saboda gwamnatin kasar ce ke shirya tsarin zaben yadda ta ga dama
A halin da ake ciki a kasar babu yadda jam'iyyar adawa zata ci zabe
A cewarsa kujeru bakwai din da suka basu, sun yi kokari
Injishi abun da suke jira yanzu shi ne a fito a yi zaben raba kasa su koma gefe daya a rabu da juna
Amma wani masanin harkokin siyasar Kamaru ya ce a kasar akwai dokoki daban daban na dimokradiya sai dai nan da kwana goma suna jiran Shugaba Paul Biya ya nada 'yan majalisa 30
Yin hakan ne zai bashi damar gudanar da mulkinsa
Ga rahoton Awal Garba da karin bayani

Dubi ra’ayoyi
Biyo bayan wata yarjejeniyar soji da aka ce Ghana ta kulla da Amurka al'ummar kasar suka dinga kai ruwa rana, suka rika zanga zanga da 'yan hamayya suka yi ruwa da tsaki a ciki
Cecekucen da ya mamaye kafofin labaran kasar Ghana akan wata yarjejeniyar soji da aka ce Ghana ta kulla da Amurka, ya sa shugaban kasar ya fito ya yiwa jama'a jawabi
Shugaba Akufo Addo ya nuna cewa kokarin gwamnatinsa na barin al'ummar kasar ta san abun da gwamnati ke yi ya jawo cecekucen saboda gwamnatocin baya sun kulla irin yarjejeniyar, amma a wancan lokacin ba'a bari jama'ar kasar sun sani ba
A 1998 da shekara ta 2000 da 2015 an kulla irin yarjejeniyar amma saboda munafunci wadanda suka yi hakan can baya yanzu su ne suke fadan za'a sayar da 'yancin Ghana wa Amurka
A cewarsa hakan ba zai taba aukuwa a karkashin mulkinsa ba
Can baya an kula yarjejeniya da Amurka domin zaman lafiya balantana yanzu da rigingimu da fitintinu suka fi yawa musamman ta'addanci a kasashen dake makwaftaka da Ghana
Shugaba Akufo yace domin tabbatar da tsaron kasa da samun zaman lafiya ya ga mahimmancin kulla yarjejeniyar da Amurka da zummar taimakawa sojojin kasar
Mr
Nana Akufi ya ci gaba da cewa,kasarsa bata kulla yarjejeniyar kafa sansanin soja da Amurka ba cikin kasar
Ita ma kasar Amurka bata gabatar da bukatar yin hakan ba
Sai dai wani dan majalisa daga jam'iyyar adawa MBC bai yadda da bayanan shugaban ba saboda wai ko yarjejeniyar da suka gabatar wa majalisa babu hannun shugaban ciki ko na wani ministan kasar
Ya ce abun da ya dame su shi ne sojan Amurka na iya shiga Ghana amma dokar kasarsu ba zata yi aiki a kansa ba kowane irin laifi ya aikata
Idan sun kafa sansani babu abun da Ghana zata yi domin bata da ikon shiga ciki
Ga rahoton Ridwan Abbas da karin bayani


Dubi ra’ayoyi
Gasar da mahukumtan harkokin ilmin firamari suka kirkiro a jihar Damagaran ta taimaka gaya wajen inganta ilimin firamari da na yaki da jahilci
Shugaban hukumar dake kula da makarantu firamari a jihar Damagaran ya e an shirya gasar ce tsakanin makarantun firamare don daga kananan yara har zuwa kan yara manyan
Cikin fannoni da za'a yi gasar harda Hausa, tatsuniya da tarihi na Damagaran akwai kuma kere kere da fasaha
Kowace makaranta zata kirkiro abubuwa biyu ta mikawa mahukumta
Wannan zai sa yara su kara hazaka
Gasar ta kunshi tambayoyi 500 da suke karawa yara kuzari
A cewar jagorar kananan makarantu Madam Ali Halima ta ce, shiyya ta uku zata taimakawa karatun yaran gaya, saboda shirin na inganta ilmi da kara zurfafa ilimi domin yara suna kara bincike bisa abubuwan da su keyi a makarantunsu
Shirin yaki da jahilci ma ba'a barshi a baya ba, domin su ma akwai irin tasu gasar
Ga rahoton Tamar Abari da karin bayani


Dubi ra’ayoyi
A cigaba da gwagwarmayar kare mata da Majalisar Dinkin Duniya da kuma kungiyoyin da ke hada kai da ita ke yi, an yi wata bita a Nijar kan makomar mata da kuma yadda ake musguna masu
A wata hobbasa ta neman mafita kan yawan musguna ma mata a Janhuriyar Nijar, Majalisar Dinkin Duniya ta shirya wani taron bita a Yamai, babban birnin kasar, inda sarakuna da shugabannin addinai da na kungiyoyi su ka samu halarta
Manufar taron ita ce a yi musayar ra’ayi tsakanin mata da maza da shugabannin addinai da na kungiyoyi da kuma na jama’a kan hanyar da za a kawo karshen yawan cin zarafin mata a Janhuriyar ta Nijar
Madam Kako Hajiya Fatima ta wata kungiyar gwagwarmaya ta mata ta ce zayyana nau’ukan cin zarafin mata da akan yi tare da shan alwashin cigaba da gwagwarmayar kawo karshensu
Ta ce akasari akan rabe ne da sunan hakkin aure a ika kunatata ma mata
Shi kuwa Usman Danbashi, shugaban wata kungiyar kare hakkin dana dam, ya ce rashin kawo karshen amfani da wasu dabi’u na tun zamanin jahiliyya na daga cikin dalilan cigaba da kwara da kuma kuntata ma mata da ake yi
Ya hatta macen da ba ta samun haihuwa ana kaskantar da ita tare kuma da gallaza ma ta
Sheikh Sani Sabi’u Suleiman wanda ya jagoranci malaman addinin Musulunci ya nesanta Musulunci daga duk wani nau’i na cutar da mata
Ga dai wakilinmu a Yamai Sule Barma da cikakken rahoton:


Dubi ra’ayoyi
Karshenta dai an rantsar da Julius Maada Bio a matsayin sabon shugaban kasar Sierra Leone bayanda ya lashe wani zabe mai zafi da aka kamalla
An rantsarda Julius Maada Bio 12 daren jiya Laraba, jim kadan bayan hukumar zaben kasar ta tabbatar da sunnan sa a matsayin wanda ya lashe zaben kasar a zaben da aka gudanar Asabar din da ta gabata
Bio, wanda ya tsaya takarar shugabancin kasar a karkashin lemar jam’iyyar SPP kuma tsohon shugaban sojan kasar, ya lashe zaben da kusan kashi 52 na kuri’un da aka kada
Ya samu nasara ne bayanda ya kada tsohon ministan harkokin waje Samura Wilson Kamara na jam’iyar APC, wanda ya samu kashi 48 cikin 100 na kuri’un
Bio, wanda kamfe din sa ya tsaya kan akidar kawar da cin hanci da rashawa, shine zai gaji shugaba Ernest Bai Koromo na jam’iyar APC wanda yayi wa'adi biyu yana shugabancin kasar
Dubi ra’ayoyi
Biyo bayan kammala kidayar kuriun zabe zagaye na biyu Birgediya Janar Julius Maado Bio na jam'iyyar hamayya SLPP ya doke dan takarar jam'iyyar dake mulki yanzu
A saliyo, hukumar zaben kasar ta ayyana Birgediya Janar Julius Maada Bio mai ritaya, a zaman wanda ya lashe zaben shugabancin kasar zagaye na biyu
Maada dan jam'iyyar hamayya ta SLPP, watau Sierra Leone Peoples party, ya sami nasara ne da kashi 52 cikin dari na kuri'u da aka kada
Shugaban hukumar zaben kasar Mohammed Conteh, wanda ya bayyana sakamakon zaben a daren jiya Laraba, yace dan takarar jam'iyyar dake mulkin kasar gabannin zabe, Samura Kamara, ya sami kashi 48 cikin dari
Tuni dai aka rantsar da sabon shugaban kasar a daren jiya Laraba bayan da aka ayyana shi a zaman wanda ya lashe zaben
A ranar 7 ga watan jiya ne aka yi zaben karo na farko, saboda babu dan takara da ya sami fiye da kashi 50 cikin dari na kuri'u da aka kada, aka tafi zagaye na biyu ranar 31 ga watan jiya

Dubi ra’ayoyi
Jam’iyyar MPN, Kishin Kasa daya daga cikin kawancen jam’iyyun dake mulkin kasar Nijar ta koka da kurakuren da take zargi suna cikin kundun tsarin zaben kasa da take so a gyara amma ofishin Firayim Ministan kasar ya yi masu kunnen shegu
Akalla wasiku uku ne jam’iyyar MPN Kishin Kasa, ta ce ta aikawa Firayim Ministan Nijar Birji Raffini a matsayinsa na kasancewa shugaban majalisar warware rigingimun siyasa akan bukatar gyara kurakuran dake cikin kundun tsarin zaben kasa da yadda tsarin wakilci yake a hukumar zabe
To sai dai tunda suka aika da wasikar, shiru ka ke ji kamar an shuka dusa, saboda haka ne shugabannin jam’iyyar MPN suka fitar da wata sanarwar fadakar da duniya abun dake gudana
Onarebul Masani Korone shi ne mataimakin shugaban jam’iyyar ta MPN, yana mai cewa sun yi magana a majalisa da wasu hukumomin da suka dace, sun rubuta wasiku amma ba’a basu amsa ba
Jam’iyyar MPN, Kishin Kasa, tana da kujeru biyar a majalisar dokokin kasa saboda haka ta samu mukamai a gwamnatin hadin gwiwa da shugaba Issoufou Mahamadou ya kafa
Korafin na jam’iyyar ya sa wasu na ganin alamar Baraka ce tsakanin kawancen dake mulkin kasar kodayake kakakinta Asumanu Muhammadou ya musanta zancen Baraka
Shugabannin jam’iyyar sun nanata cewa zasu ci gaba da gwagwarmayar har sai sun ga abun da ya turewa buzu nadi
Tuni dai matasan jam’iyyar suka goyi bayan matsayin uwar jam’yyar akan lamarin kamar yadda wani matashi Habila Rabiu ya tabbatar
Ga rahoton Souley Barma da karin bayani


Dubi ra’ayoyi
Kasashen Chadi, da Libya, da Nijar, da kuma Sudan na gudanar da taro a Birnin Yamai domin tattaunawa kan hanyoyin karfafa matakan tsaron iyakokin kasashen hudu
Taron wanda na wuni daya tak ne na matsayar wata damar chanja yawu tsakanin ministocin dake kula da harkokin cikin gida da takwarorin su na tsaro da masu kula da harkokin waje ba'idin manyan hafsoshin soja da jami'an samar da bayanan sirri a wani yunkurin zakulo ingantattun hanyoyin warware matsalolin da ke da nasaba da rikicin kasar Libiya inji mininstan tsaron Nijer Alhaji kalla Muntari inda yace matsalar da ke cikin Libiya tafi karfin kasa guda kuma matsalar da take kawowa kasashen makwaftan ta yafi karfin kasa guda
Shiyasa wannan kasashe suka kawo shawara ga shugaban kasar Nigar akan ayi taro a tattauna akan wannan batu, ya kara da cewa makamai dake shiga Nijar daga libiya ake kawowa, da motocin sata da ma muggan kwayoyi, ya ce dole a dau mataki akai
Sakataren harkokin wajen kasar Sudan Abdulkarim Abdulganiy ya ce maida hankali ga musanyar bayanai itace hanya mafi a'ala wajen cimma burin da aka sa gaba, inda kuma munistan cikin gidan kasar Chadi Ahmad Bashir ya shawarci kasashen hudu akan daukan mahimmam matakan shige da fice, wato karfafa tsaro akan iyakoki da tsananta bincike musamman iyakokin Libiya ta bangaren gabas da kudu maso gabas a sakamakon lura da yanayi da kasar ta Libiya ta haifar a kasashe makwaftan ta yasa taron bayyana shirin danka al'amura a hannun kwararru domin jnin ta bakin su a kan nabubuwan da suke ganin sune mafita, sun bayyana cewa taron ministocin zai bada sanarwar karsehn taro dauke da alkawuran ko wacce daga cikin kasashen hud da suka kira kansu kasashe mafi dandana kudar tabarbarewar al'amuran hukuma a kasar Libya

Dubi ra’ayoyi
Winnie Mandela da ta kwashe shekaru tana gwagwarmaya da mulkin wariyar fata a kasarta ta Afirka ta Kudu ta bar duniya jiya Litinin tana da shekaru 81

Jiya Litinin, Allah Ya yiwa Winnie Madikizela-Mandela, wacce ta zama shugabar hadakar yaki da wariyar launin fata, yayinda mijinta wanda daga bisani ya zama shugaban Afirka ta Kudu Nelson Mandela yake tsare
Ta rasu tana da shekaru 81 a duniya
An kwantar da Madikizela Mandela a asibiti a karshen mako saboda tana fama da mura, kuma ta sha fama da da cutar suga ko diabetes a tsawon shekaru
Da yake bada sanarwar rasuwarta a wani taro da manema labarai ministan makamashi na kasar Jeff Radebe yace "Mrs Mandela tana daya daga cikin jaruman yaki da gwamnatin wariyar launin fata,"
Ya kara da cewa ta komawa mahaliccinta tana kewaye da dangi
Radebe ya ci gaba da cewa, ta gwabza gagarumar yaki da tsarin wariyar launin fata, kuma ta sadakar da rayuwarta kaf domin 'yancin kasarta
"
Shugaba Cyril Ramaphosa na Afirka ta Kudun, a jawabinsa ga al'ummar kasar ta talabijin ya ce "Yau mun rasa uwa, mun rasa kaka,mun rasa kawa,mun rasa abokiyar yaki, mun rasa shugaba abar misali ko koyi
"

Dubi ra’ayoyi
Yayin da gwamnatin Mahamadu Isuhu na Jamhuriyar ta cika shekaru biyu a wa'adinsa na karshe, jami'an gwamnatin sun ce sun cika wasu daga cikin alkawuran da suka dauka a lokacin yakin neman zabe
Sai dai masu fafutuka na bayyana akasin hakan
Gwamnatin Jamhuriyar Nijar karkashin jagorancin Mahamadu Isuhu ta ce ta samar da ci gaba na a-zo-a-gani a kasar a wa'adinta na biyu
A jiya Lahadi shugaba Isuhu ya bayyana a gidan talbijin inda ya zayyana ire-iren ci gaban da kasarsa ta samar yayin da ya cika shekaru biyu a wa’adinsu na biyu
“Ga likitoci da aka samar a asibitoci daban-daban, musamman ma a Maradi da Yamai da kayayyakin aiki da aka samar a asibitocin, hakan ya sa a irin kididdigar da ake yi, an sa Nijar a cikin kasashen da ke kiyaye lafiyar al’umarta
” Inji Ministan raya al’adu kuma kakakin gwamnatin ta shugaba Isuhu, Asoumana Malam Isa
Ya kara da cewa an samu ci gaba a fannin ilimi yana mai cewa “gano matsalolin da malamai ke da su” a fannin na ilimi “wannan ma ci gaba ne
”
Sai dai gwamnatin ta shugaba Isuhu ta amince da cewa akwai sauran matsaloli da kasar ke fuskanta, kamar na cin hanci da rashawa
Sai dai kungiyoyin fararen hula na ganin akwai kurakurai da gwamnatin take tafkawa tun bayan da shugaba Isuhu ya samu wa’adi na biyu
“Shi yana murna ya shekara biyu, mutane kuma suna bakin ciki ya yi shekara biyu yana muzguna masu
” Inji Jami’in fafutuka Gamatou Muhammadu
Saurari cikakken rahoton Sule Mumuni Barma kan wannan batu:


Dubi ra’ayoyi
A taron gasar masana kimiya da fasaha na nahiyar Afirka da aka yi a Kigali kasar Rwanda da ya samu halartar mutane 1600, Dr
Conrad Tankou na kasar Kamaru ya zo na daya inda ya samu kyautar dalar Amurka dubu 25
Makon jiya ne aka kammala taron gasar masana kimiyya da fasaha na kasa da kasa, da galibin mahalarta sun fito ne daga nahiyar Afirka
Mutane fiyeda 1,600 ne suka hallara a Kigali babban birnin kasar Rwanda
Taron wanda shine karo na biyu, mai lakabin fitaccen misanin kimiyya da fasaha na gaba daga Afirka, ko "the next Einsten, da turanci, cibiyar lissafi da kimiyya ta Afirka ta kirkiro shi, da zummar karfafa gwuiwar masana kimiyya su bullo da kere-kere-a fannoni daban daban ganin acewar cibiyar, an bar nahiyar Afirka a baya
Wani Likita dan kasar Kamaru daga yankin Baminda mai suna Conrad Tankou ne, ya lashe kyauta mafi soka ta fuskar kiwon lafiya, ta dalar Amurka dubu 25, saboda ya kera wata na'ura da zata gano cutar daji dake addabar mata kusan dubu 7 a duk shekara, itace cuta ta biyu da take addabar mata a Kamaru, tana kuma illa ne ga sassa dake kusa da mahaifa
Dr
Tankou ya ce bai zaci zai kai wannan mataki ba, saboda irin kalubale da ya fuskanta
Conrad ya ce 'yanuwansa likitoci sunki su bashi hadin kai
Baya ga haka, Likitan yace, akwai wata damuwa ta daban daga 'yan nahiyar wadanda basa ganin 'yan nahiyar zasu iya samar da wani abu da zai samar waraka
Komi a ganin su sai idan ya fito daga turai
Cikin kalubalen amfani da na'urar sun hada harda rashin internet akai-akai, kuma kashi 25 cikin dari na 'yan Kamaru ne suke da internet

Dubi ra’ayoyi
Mayakan al-Shabab sun kai hare hare akan sansanonin sojojin Somalia da sojojin kiyaye zaman lafiya na kungiyar Afirka inda suka yi sanadiyar mutuwar mutane 12

Mayakan Kungiyar al-Shabab sun kai wasu hare hare guda biyar bisa a sansanonin sojojin Somalia a yakin kasar da ake kira Lower Shabelle, kuma akalla mayakan sa kan guda 12 aka kashe, kamar yadda shaidu da jami'an gwamnati suka yi bayani
Jami’an Somalia sun ce an tarwatsa wasu manyan motoci biyu da aka dankarawa bamabamai a jiya Lahadi a sansanin dakarun Afirka da ake kira AMISOM a takaice a garin Bula Marer, mai tazarar kilomita 110 daga kudancin babban birnin kasar Mogadishu, kuma babban gari a cikin yankin
Nan da nan mayakan kungiyar na kasa suka farwa sansanin
Jim kadan bayan harin farko, sai wata karamar motar safa ta tinkaro wani sansanin AMISOM dake kusa da kauyen Golweyn kuma kuma nan ta tarwatse
Al-Shabab ta kaiwa sansanin Sojojin kiyaye zaman lafiya na Afirkan na uku a garin Barawe da kananan bama bamai
Yan bindigar sun kuma kai kai hare hare a kan sansanonin sojin Somalia bisa tsari a garuruwar Qoryoley da Mashallay
Mataimakin gwamnan yankin Lower Shabelle Ali Nur Mohammed ya shaidawa sashen Somalia na Muryar Amurka cewa sojojin kiyaye zaman lafiya na Afirka da sojojin Somalia sun dakile duk hare haren
Mazauna garin Bula Marer sun ce akwai wadanda suka mutu a cikin dakarun kiyaye zaman lafiya na Afirkan da ake kira AMISOM, amma kuma basu da masaniya kan yawan su saboda jami'an sun killace sansanin
Dubi ra’ayoyi
Ana kidayar kuri'a bayan kammala zaben shugaban kasa a Saliyo a zagaye na biyu a kokarin da kasar ke yi domin maye gurbin shugaba Ernest Bai Koroma wanda zai kammala wa'adinsa biyu
A kasar Saliyo ana can ana kidayar kuri’un da aka kada a zaben shugaban kasar da aka gudanar a zagaye na biyu
A jiya Asabar aka gudanar da zaben, yayin da ake kokarin maye gurbin shugaba Ernest Bai Koroma, wanda zai kammala wa’adinsa na biyu, na shekaru biyar-biyar
Masu kada kuri’a sun yi zabi ne tsakanin dan takarar jam’iyya mai mulki ta APC, Dr
Samura Mattew Wilson Kamara, da kuma dan takarar jam’iyar ‘yan adawa ta SLPP, Julius Maada Bio, wanda ke takara a karo na biyu
A shekarar 2012 Bio, ya sha kaye a hannun shugaba Koroma mai barin gado
Rahotanni sun nuna cewa ba a samu tururuwar mutane zuwa rumfunan zabe ba a wannan karo, kamar yadda aka gani a zaben farko ba
An sake zaben ne bayan da dukkanin ‘yan takara suka gaza samun kashi 55 cikin 100 na kuri’un da aka kada, adadin da ake bukata kafin a ayyana samun nasara
Daga cikin kalubalen da wanda ya lashe zaben zai fuskanta, akwai batun farfado da kasar ta Saliyo daga mummunan bala’in cutar Ebola da ta abkawa kasar a shekarun 2014 da kuma 16
Dubi ra’ayoyi
Mahukunta a kasar Mali sun tsare dan taaddan kasar Al Hassan Abdulazeez Mohammed doomin ya fuskaci sharaar ayyukan taaddanci
Jiya asabar ne aka tsare wani dan jihadin kasar Mali kuma tuni aka mika shi ga babban kotun nan mai binciken manya laifuka ta kasa-da-kasa domin ya fuskanci tuhumar laifin yaki tare da wargaza wurin ibada aTimbuktu da kuma fyade
Mahukuntar kasar dai ta Mali ne suka tsare al-Hassan Abdul Azeez Mohammed Mahamond, kuma yanzu haka ya isa inda ake ajiye masu jiran sharia dake birnin Hague
Shi dai wannan mutumin dan shekaru 40 a haihuwa ya jima da zama dan kungiyar al-qaida wanda shine ma babban dan sandar kungiyar daga watan afirilu na 2012 zuwa watan janairu na shekarar 2013
Daga cikin tuhumu-tuhumen da zai fuskanta ko sun hada da laifin yaki,tursasawa wa bil adama da kuma wargaza wurin ibadah dake Timbuktu sai fyade da kuma tilasta mata auren dole
An zargi Hassan da hannu dumu-dumu cikin samar da shirin auren dole, wanda hakan ya takura wa ‘yan mata dake wannan yankin Timbuktu sai kuma yawaita fyade da tura mata karuwanci bada sonsu ba

Dubi ra’ayoyi
Ana zaben shugaban kasa a zagaye na biyu a kasar Saliyo bayan da 'yan takara 11 suka gaza samun adadin kuri'un da zai ba su nasara
Masu jefa kuri’a a kasar Saliyo sun fita zuwa rumfunan zabe a yau Asabar, domin kada kuri’unsu a zaben shugaban kasa a zagaye na biyu
Ana sake zaben ne, bayan da dukkanin ‘yan takara 11 suka gaza samun kashi 55 cikin 100 na kuri’un da aka kada a zaben farko, adadin da ake bukata kafin samun nasara
A baya, an so a sake zaben ne a ranar Talatar da ta gabata, amma kuma aka jinkirta, saboda a bai wa wata kotun kasar damar sauraren karar da wani mamban jam’iyar All People’s Congress ya shigar
Masu jefa kuri’ar, suna zabi ne tsakanin dantakarar jam’iyar mai mulki ta APC, Dr
Samura Mathew Wilson Kamara da kuma dan takarar jam’iyar Sierra Leone Peopl’es Party, Julius Maada Bio
Kamara ya dasa manufofin yakin neman zabensa ne akan zai ci gaba da ayyukan da jam’iya mai mulki ta APC ke yi
Sai dai ‘yan adawa na zargin jam’iyar mai mulki da badakalar cin hanci da rashawa da ta dabaibaye mulkinta, da kuma gazawa da ta nuna a lokacin barkewar cutar Ebola a shekarar 2014
Wannan dai shi ne karo na biyu da dan takarar ‘yan adawa, Bio ya tsaya takara
A shekarar 2012 ya fadi zabe bayan da shugaba mai ci Ernest Bai Koroma ya ka da shi
Koroma zai sauka a mulkin ne saboda ya kammala wa’adinsa biyu




Dubi ra’ayoyi
Yanzu haka wayan salula bata aiki a Kasar Sudan sakamakon takon sakan da akeyi tsakanin gwamnatin da kanfanin Vivacell
Daruruwan mutane ne a kasar Sudan ta Kudu yanzu haka wayan salular su bata aiki tun daga ranar jumaa
Hakan ko ya biyo takon sakan da aka shiga ne tsakanin gwamnati da kanfanin samar da wannan wayan salula
Wannan yasa gwamnati ta yanke layin dake aikewa da sakonni ta wayoyin hannun wato Network, a turance wanda yakai na yawan mutane kusan dubu dari 9 tun daga daren talata
Gwamnati tace kanfanin na Vivacell yaki biyan kudin sa na lasisi
Ministan yada labarai na kasar Michael Makuei ya fada wa muryar Amurka a farkon wannan satin cewa da farko gwamnati ce ta dauke mata biyan wannan kudin na lasisi da kuma haraji amma daga bisani kuma tace ta biya dala miliyan 66 na lasisin kuma shine kanfanin ke jankafa
Sai dai kuma a waje daya, Pagan Amun tsohon sakataren jamiyyar Sudan Peoples Libration Movement wato SPLM, mai mullkin kasar yace kanfanin nan Vivacell ta biya kudin lasisin na shekaru da suka gabata, don haka ba hujja yanzu kuma ace kanfanin ya biya wasu kudaden lasisi na daban
Amun yace shine wanda ya daidaita gwamnati da wannan kanfani na kasar Labanan
Dubi ra’ayoyi
Biyo bayan bijirewa umurnin babbar kotun Kenya da ministan harkokin wajen kasar da babban sifeton 'yan sanda dadaraktan shige da fice na kasar suka, kotun ta ci tararsudalar Amurka dubu biyu biyu kowanensu
Wata Babbar kotu a Kenya taci manyan jami’an gwamanti kasar su uku tarar dala dubu biyu kowanensu bisa laifin bijirewa umarnin kotun, da suka hada da sakin wani madugun yan adawa Miguna Miguna
Hukuncin ya nuna jani-in-jaka na tsawon wata tsakanin bangaren zartaswa dana shari’ar game da rashin fahimtar da aka samu a zaben shugaban kasa a bara
Ministan harkokin cikin gida na Kenya Fred Matiangi da sufeto Janar na yan sanda Joseph Boinnet da kuma shugaban hukumar shige-da fice- Gordon Kihalangwawere basu bayyana a kotu jiya Alhamis ba
A kan haka ne kowane daya daga cikin mutane ukun zai biya tarar kudin Kenya shilin dubu dari biyu, wanda yayi daidai da dalar Amurka dubu biyu
Za a kuma fidda adadin wannan kudi a cikin albashinsu na sabon wata
Alkali George Odunga shine ya yanke wannan hukunci
Mai magana da yawun hukumar harkokin cikin gida yaki yin bayani a kan wannan hukunci, yayin da Muryar Amurka ta tuntubeshi
Al’ummar Kenya sun wayi gari da safiyar jiya Alhamis suka ji an tasa keyar Miguna a karo na biyu a cikin dare zuwa kasar Dubai
Wani lauyan kare hakkin bil Adama kuma mataimakin Miguna, shine ya fadawa shirin Muryar Amurka na "Daybreak Africa" cewa an tilastawa Miguna barin kasar bayan da aka dirka masa magani
Lauyoyi a birnin Nairobi sun saka kyalle mai ruwan dorawa a jiya Alhamis don nuna rashin amincewar su kan wannan mataki

Dubi ra’ayoyi
Sojojin Amurka dake nahiyar Afirka sun kashe wani shugaban al-Qaida Musa Abu Dawud lamarin da ita kungiyar dake Magreb ta tabbatar
Daya daga cikin manya-manyan shugabannin kungiyar Al-Qaida na cikin ‘yan taadda biyu da aka kashe a wani harin hadin gwiwa tsakanin sojojin Amurka da na Libya a ranar Asabar, wanda ya faru kudu maso yammacin kasar Libya
Bada jumawan ba, sojojin na Amurka sun tabbatar da kai wannan harin a kusa da garin Ubari, amma sunce ‘yan ta’adda biyu kawai aka kashe
Rundunar mayakan Amurka mai kula da shiyyar Africa, ta tabbatar a jiya laraba cewa ba shakka ankai harin, wanda shine irinsa na farko da aka auna kungiyar Al-Qaida a kasar Libya, inda aka kashe Musa Abu Dawud, wanda shine yake horas da bangaren ‘yan kungiyar ta Al-Qida dake yankin arewacin Afirka da ake kira Magreb
Kwamandan na Amurka dake Africa ya ce Dawud din shine yake samar da makamai da kudi ga kungiyar dake yankin na Magreb, wanda hakan ya sa kungiyar kewa Amurka barazana da wasu muradun yammacin duniya a yankin
A jiya dai wata kungiya mai alaka da -Qida ta tabbatar da mutuwar Dawud a harin da sojojin na Amurka suka kai kamar yadda kafar tattara bayanan sirri da ake kira SITE a takaice wacce take maida hankali kan barazanar da kungiyoyin 'yan ta'adda suke yi
Dubi ra’ayoyi
Gwamnatin shugaba Donald Trump za ta kawo karshen wani shiri da ke bai wa ‘yan asalin Liberia da ke zaune a Amurka damar kaucewa fitar da su ta anyar tursasawa daga Amurka
Shirin da ake mai da mutane kasashen su tilas da ake kira DED a takaice, an kara masa shekara daya, a maimakon a dakatara da shi a ranar Asabar mai zuwa

“A yanzu Liberia ta dai na fuskantar rikici kuma ta samu gagarumin ci gaba kan maido da zaman lafiya da gwamnatin dimokradiyya,”  a cewar wata sanarwar da shugaba Trump ya rattabawa hanu da fadarsa ta White House ta fitar
A karkashin wani shirin da aka fara a shekara 1991 mai suna T-P-S ne aka tanadarwa wasu ‘yan kasar Liberia daman zama a Amurka don gujewa rikici da yakin basasar da kasarsu ke fuskanta a lokacin

Yanzu dai shi wannan shirin hana maida ‘yan Liberia kasarsu zai kare ne ranar 31 ga watan Maris din shekara mai zuwa ta 2019
Dubi ra’ayoyi
Zaben da hadakar jam'iyyun Habasha suka yi wa Abiy Ahmed ya share masa hanyar zama Firayim Ministan kasar ya maye gurbin wanda ya yi murabus
Hadakar jam'iyun siyasa dake mulki a Habasha ko Ethiopia, sun zabi Abiy Ahmed a zaman shugaban su,kamar yadda kafofin yada labaran kasar suka yi bayani
Matakin ya share fage ga Ahmed ya zama Firayim MInistan kasar na uku cikin shekaru 23
Ahmed zai maye gurbin Hailemarima Desalegn, wanda ya ajiye aiki cikin watan Jiya a yayinda kasar take ci gaba da fuskanta rigingimun siyasa a duk fadin kasar
Ahmed dan shekaru 41 da haifuwa, bai cika shekaru 10 a fagen siyasa ba
Kamin ya zama wakili a majalisar wakilan kasar a shaekarar 2010, ya rike mukami leftanar kanal a rundunar sojin kasar
Ahalinda ake ciki kuma mutane da ake zargin mayakan sakai ne sun harbe suka kashe wata 'yar majalisa Rukiya Abshir Noor, a gidanta dake Mogadishu jiya Talata
Wani jami'in 'Yansandan kasar ya gayawa Sashen Somalia na Muryar Amurka cewa, 'yar majalisar ta sami munanan raunuka, aka garzaya da ita zuwa asibiti, inda likitoci suka tabbatar da mutuwarta


Dubi ra’ayoyi
A jihar Taouha ta Jamhuriyar Nijar an kaddamar da taron gwamnonin Sokoto, Kebbi, Zamfara da Tahoua akan samar da hanyar sadarwa ta bai daya ga kafafen yada labarai da zummar fadakar da al'ummomin dake kan iyakokin kasashen biyu da niyyar bunkasa tattalin arzikinsu da rayuwarsu
A watan Nuwambar shekarar da ta gabata ne aka kafa shirin bunkasa al'ummomin kan iyaka a shiyar jihar Tahoua dake Nijar da jihohin Sokoto, Kebbi da Zamfara dake cikin tarayyar Najeriya a karkashin inuwar hukumar hadin gwuiwar kasashen biyu tare da makasudin bunkasa harkokin kasuwanci da tattalin arzikin al'ummomin kan iyaka
Matakin farko na yarjejeniyar da gwamnonin jihohin hudu suka rabtaba wa hannu shi ne samar da hanyar sadarwa ta bai daya ga kafafen yada labarai a jihohin ta yadda za'a inganta fadakar da jama'a kan mahimmancin rungumar alamuran ci gaban al'ummominsu
Wannan ne makasudin shirya taron shugabannin kafafen yada labarai kusan 47 a birnin Tahoua na jamhuriyar Nijar domin shata jadawalin aiki tare da fitowa da shawarwari na bai daya
Gwamnan jihar Tahoua Musa Abdulrahaman shi ya kaddamar da bude taron ta wakilcin babban sakataren gwamnatin jihar Haruna Sakale
A cewarsa turawa ne suka shata iyakoki tsakanin al'ummominsu amma a akasarin gaskiya babu iyaka domin babu banbanci tsakanin 'yan Najeriya daga jihohin uku da mutanen Tahoua
Injishi dalili ke da yakamata su tashi daga barci kuma 'yan jarida ne zasu iya tada mutane daga barcin
Wakilin gwamnan jihar Zamfara kuma mai bashi shawara ta musamman akan kula da lafiyar dabbobi Ibrahim Arzika Musa Maru ya ce sun zabi 'yan jarida ne domin idan aka yi tsari akwai inda ba'a iya zuwa amma labari zai kai walau ta hanyar rediyo, talibijan ko jaridu
Ta haka za'a aiwatar da abun da ake son mutane su fahimta dashi
Idan babu masu yada labarai da zasu kaishi inda ake bukata lamarin zai zama dirkaniya kawai
Wakilin gwamnan Sokoto a taron kuma kwamishanan ciniki da yawon bude ido Bello Isa Ambarura yana ganin cewa kwaliya zata biya kudin sabulu duk da watsin da kwamnatin jihar ta yi na gina katafariyar kasuwar kasa da kasa a garin Illela
Ga rahoton Murtala Faruk Sanyinna da karin bayani

Dubi ra’ayoyi
A ci gaba da ja-in-jar da ake yi tsakanin gwamnati da kungiyoyin farar hula, hukumomi sun kama jagororin masu zanga-zanga
Daya daga cikin lauyoyin da ke kare shugabannin kungiyoyin fararen hula da gwamnatin Nijar ta kame a ranar lahadin da ta gabata yayin wata tarzoma da ta barke a titunan Yamai a kan batun tsarin kasafin kudaden kasar da ke shan suka, ya bayyana rashin jin dadinsu akan lamarin
Bayan da ya saurari 'yan gwagwarmaya alkali mai bincike ya zargesu da laifin gudanar da zanga-zanga ba da izinin hukuma ba, saboda haka ya bada ajiyarsu a gidajen yari dabam-dabam kafin a waiwayesu a wata ranar da ba a bayyana ba, matakin da lauyoyin da ke karesu ke gani tamkar tsararriyar da aka kitsa takanas
A kokarin jin ta bakin alkalin da ke kula da wannan shari'a ko lauyoyin da ke kara da sunan gwamnati, wakilan muryar Amurka sun ci karo da jami'an tgsaron da ke binciken id card a bakin kotun, inda suka ce an hana yan jarida shiga farfajiyar kotun
Tururuwar jama'a ne suka hallara a kofar kotun ta birnin Yamai domin bawa wadannan shugabannin kungiyoyin kare hakkin dan adam goyon baya
A ranar lahadin da ta gabata ne hukumomi suka kama wadannan jami'an fafutuka tare da wasu matasa da aka kiyasta cewwa sun kai 23 lokacin da hatsaniya ta barke a titunan Yamai da nufin gwadawa mahukunta bacin rai akan matakinsu na hana gudanar da jerin gwano da zaman dirshan a ci gaba da watsi da dokar harajin shekarar 2018
Dubi ra’ayoyi
Majalisar datijjan Najeriya ta umurci kwamitinta ta shari’a a yau Talata da ta binciki gayyatar da hukumar ‘yan sanda ta yi wa Senata Dino Melaye a cikin sa'o'i 48
An cimma matsayar ne bayan wani kudiri da Senata Hamman Misau mai wakiltar Bauchi ta tsakiya ya kawo, na cewa ‘yan sanda na saka son zuciya akan gayyatar Senata Dino Melaye, har suna barazanar bayar da sammacen kama shi
Senatan ya bayyana cewa “ina kira ga majalisa da ta dubi abinda ke faruwa a jihar Kogi
Zaku iya tuna jami’in yada labaran ‘yan sanda Jimoh Moshood ya gabatar da wadansu masu laifi inda ya bayyana a wani taron manema labarai cewa Senata Dino Melaye ne ya sayo musu makamai kuma ya basu zunzurutun kudi har Naira dubu 430
” A cikin takaici ya kara da cewa wadannan masu laifiin sune kuma wadanda aka kama a baya akan yunkurin kashe shi Dino Melaye din
Senata Philip Aduda ya kara da cewa gwamna Yahaya Bello babbar barazana ne ga dimokaradiyya inda yace dole a taka mishi birki
An bar Gwamnan Jihar Kogi ya yi duk abin da yake so kuma idan ba a kula da shi ba, wannan mulkin demokradiyya zai kauce
"
"Ace wanda ya sami goyon baya mafi girma ya fara zama irin wannan abu, kuma ya zama abin da ya zama
Ina ganin dole ne a yi wani abu a kai
"
Sanata Biodun Olujimi ya jaddada cewa, majalisar tana da girma da zata iya yanke shawara, inda ya ce dole ne Yahaya Bello ya dubi abin da ke faruwa a jihar
Shugaban Majalisar Dattijai, Godswill Akpabio ya yi mamakin cewa: "Idan aka kama wadanda sukai yunkurin kashe gillar Dino Melaye kuma ace shine yake siya musu makamai? Akwai ayar tambaya abatun

Dubi ra’ayoyi
Mahukuntan kasar Angol sun hana dan tsohon shugaban kasar da gwamnan babban bankin kasar barin kasar
Hukumomin kasar Angola sun tuhumi Jose Filomeno dos Santos, dan tsohon shugaban kasar Edwardo de Santos, da aikata rashin gaskiya kan zargin tura dalar Amurka miliyan 500 daga babban bankin kasar zuwa Ingila
Hukumomin kasar sun hana Jose barin kasar, haka nan tuhumar ta shafi tsohon gwamnan babban bankin kasar, shima an hana shi yin balaguro domin aiwatar da binciken kwakwaf akan lamarin


Dubi ra’ayoyi
Ranar 6 ga watan gobe tsohon shugaban Afirka ta Kudu Jacob Zuma zai bayyana gaban kotu akan laifuka 16 da suka hada da cin hanci
A Afirka ta Kudu, kotu ta yi sammacin tsohon shugaban kasar Jacob Zuma, ya bayyana gaban kuliya ranar 6 ga watan Afrilu dangane da zargin cin hanci da rashawa
'Yan sandan kasar suka ce jiya Litinin aka baiwa tsohon shugaban kasar sammacin, mutuminda aka tilastawa yin murabus cikin watan jiya, bayan da jam'iyyar ANC ta juya masa baya
Hukumar da take gabatar da kararraki gaban kotu ta kasar ta fada a farkon wannan wata cewa, zata nemi gurfanar da Mr
Zuma gaban kotu kan tuhume-tuhume daban daban har 16 da suka hada da cin hanci, tafiyar da harkokin kasuwanci ta hanyoyin dasuka sabawa doka, da kuma halata kudaden haram
Dubi ra’ayoyi
Rufe wata tashar yada labarai mai zaman kanta a birnin Yamai na Jamhuriyar Nijar da hukumomin kasar suka yi, ya diga alamar tambaya kan makomar kafafen yada labarai masu zaman kansu a kasar
Kungiyoyin ‘yan jarida sun fara nuna damuwa kan makomar kafafen yada labarai masu zaman kansu a Jamhuriyar Nijar
Fargabar na zuwa ne bayan da hukumomi suka dakatar da shirye-shiryen wani gidan rediyo da talbijin mai zaman kansa da ke birnin Yamai
Hukumomin sun dakatar da kafar yada labaran ce, jim kadan bayan wata hira da aka watsa da wani lauya mai sukar lamirin gwamnatin ta Nijar, a cewar shugabannin kafar yada labaran
An watsa hirar ce kai-tsaye a gidan rediyo da talbijin na Labari
Mukaddashin shugaban tashar, Hima Garba, ya tabbatarwa da Muryar Amurka aukuwar wannan lamari
Tuni dai wannan lamari ya janyo fushin kungiyoyin kare hakkin ‘yan jarida a kasar ta Nijar, wadanda suka ce ba a bi ka’ida ba
“Wanda aka zaga shi zai je ya kai kara a hukumar sadarwa wacce ake kira CSA, ita ce ke da ‘yancin ta tuntubi wannan gidan rediyo ko na talbijin,” ta dauki mataki akansa
Inji daya daga cikin shugabannin kungiyoyin kare hakkin ‘yan jarida, Jallo Bubakar
Ya zuwa yanzu, hukumomin na Nijar ba su fadi dalilin da ya sa aka rufe tashar a hukumance ba
Amma da wakilin Muryar Amurka Sule Mumuni Barma ya tuntubi hukumar CSA mai sa ido kan harkokin yada labarai, Kakakinta, Moussa Muhammad Murtala ya ce sai a taron hukumar na wata-wata za a ta da wannan batu na rufe tashar ta Labari
Saurari cikakken rahoton Sule Mumuni Barma:



Dubi ra’ayoyi
Ana zaben shugaban kasa a Masar, zaben da masu lura da al'amura suka ce zai ba shugaba Abdel Fatah El Sisi damar ci gaba da zama akan karagar mulki
A yau Litinin ne al’ummar kasar Misra suka fara gudanar da zaben da ake kyautata zaton cewa zai bai wa shugaba Abdel Fatah El-Sisi damar ci gaba da mulki har na tsahon karin wasu shekaru hudu
Abokin hamayyar Sisi mutum guda ne tal mai suna Moussa Mustafa Moussa, wanda a can baya mai cikakken goyon bayan Sisi ne kafin ya shiga siyaysar
Kafin zaben na yau, an kame da yawa daga cikin ‘yan takarar, wasu kuma an tilasta musu su janye kamar yadda rahotanni ke nunawa
Jam’iyyun adawa sun yi kira ga mabiyansu kan su kauracewa zaben wanda za’a dauki kwanaki 2 ana yi
Ana sa ran sakamakon zai fito ne a ranar 2 ga watan Afrilu
Dubi ra’ayoyi
Bamabaman da suka tashi jiya Lahadi a Mogadishu babban birnin Somalia sun hallaka mutane shida tare da jikata wasu
Wasu bama-bamai biyu da aka boye cikin motoci biyu, aka tada dasu a birnin Mogadishu babban birnin Somalia, sun kashe mutane shida, kana wasu biyar suka jikkata a jiya Lahadi, a cewar wasu shaidungani da ido
Mota daya dake dauke da bam din ta tarwatse ne a wani babban shingen-duba motoci a Mogadishu, ta kashe mutane hudu kana ta raunata akalla wasu mutanen kuma hudu, kamar yadda ma'aikatan kiwon lafiya suka yi bayani
Wasu shedun gani da ido sun ce, daya motar da dan kunar bakin wake yake tukawa ya karata a wani wurin duba ababan hawa lokacind a ya taho da gudu, bayan soja ya bukaci da ya tsaya
Nan take ya kashe sojan, kamar yadda shedun suka yi bayani
Bam din ya kashe wasu fararen hula da suke tsaye a gefe da kuma maharin

A cikin wani harin kunar bakin wake kuma da aka kaiwa masallacin yan darikar Shi’a a birnin Herat dake gabashin Afgahanistan, dake kan iyakar kasar da Iran, ya kashe akalla mutum guda kana kuma ya raunata wasu mutane tara

Dubi ra’ayoyi
Baya ga kama wasu shugabannnin kungiyoyin kasar masu fafutuka, gwamnati ta rufe wani gidan talibijan mai zaman kansa dangane da wannan batu
A jamhuriyar Nijar jami'an tsaro sun dauki lokaci suna kwashe duwatsun da matasa suka datse hanyoyi dasu, da kone konen tayoyi domin nuna rashin jin dadinsu akan matakin hana zanga zanga da zaman dirshan da wasu kungiyoyi suka shirya, domin yin tur da dokar haraji dake cikin kasafin kudin kasar na bana
Kafin akai ga wannan, jami'an tsaro sai da suka yi awan gaba da shugaban wata kungiya Musa Cangari, yayinda yake kokarin shiga ofishinsa
Hajiya Ramatu Soli na cikin abokan tafiyar gwagwarmayar, ta ce bata samu ta yi magana da Musa Cangari ba, kuma bata san abun da suke tuhumarsa dashi ba
Akan ko gawagwarmayar ta mutu ke nan, Hajiya Ramatu Soli ta ce yanzu ma aka fara domin mutum daya aka kama cikin su dubu
Baicin Musa Cangari, jami'an tsaron sun cafke shugaban wata kungiya Ali Idrisa, da Nuhu Arzika na kungiyar NPCR, sai kuma wani lauya mai zaman kansa wadanda tuni aka garzaya dasu makarantar 'yan sanda
Tuni 'yan siyasa suka yi tur da lamarin da suke gani ya sabawa kundun tsarin mulkin kasar
Alhassan na kungiyar 'yan siyasa na cewa kundun tsarin mulkin kasa ne aka taka dalili ke na suka fito su yaki abun da suka kira haramtaciyar dokar kasasfin kudi
Sai dai tun a jajiberen zanga zangar hukumomin Yamai suka bukaci kungiyoyin kada su fito saboda da dalilan dake da nasaba da tsaro
Dalili ke nan da kakakin gwamnati kuma ministan al'adu Asumanu Malam Isa, ya ce ba yau ba ne ake bada izinin zanga zanga ko kada a bayar ba bisa ga yanayi
Magajin garin birnin Yamai ya bada shawara cewa a wannan lokacin akwai matsala ta tsaro saboda haka aka hana zanga zangar
Souley Mummuni Barma na da karin bayani

Dubi ra’ayoyi
Sojojin Amurka sun samu nasarar kashe wasu 'yan taadda akasar Libya sakamakon harin da suka kai a kudu maso yammacin kasar
Sojojin Amurka sunce sun samu nasarar kashe wasu ‘yan taadda biyu a wani harin da suka kai ta sama a kudu maso yammacin Libya a jiya asabar, aci gaba da kokarin da rundunar keyi na ganin ta hana ‘Yan taadda samun matattara a kasar ta Libya
Harin wanda yakai har wajen birnin Ubari an shirya ne tare da aiwatar dashi da hadin kan gwamnatin kasar dake birnin Tripoli wadda ita ce gwamnatin da kasashen duniya suka yarda da halarcin ta, wannan sanarwan dai na kunshe ne a cikin bayanan da Kwamanda Amurka mai kula da kasashen Africa ya fitar
Sanarwan ta kara da cewa, bincike ya tabbatar da cewa sakamakon wannan harin ba wani farin hula da ta rutsa dashi
Wani wanda yake a Ubari, ganau ne ya shaidawa kanfanin dillacin labarai na Reuters ta wayan tarho cewa sunji karar fashewar wani abu ne da tsakar rana
Wani gida dake wurin da ake kira Fursan inda wannan bomb din ya sauka yayi dalilin mutuwar mutane biyu, wani dan taliki dake makwabtaka da wannan gidan yace gidan da wannan bomb ya auka mawa gida ne da ake yawan ganin baki na yawan shigar sa
Wasu kafafen yada labarai na kasar ta Libya sun ta nuna hotunan gawar wani yayi kaca-kaca, domin harma kai ya fita daga gangan jiki, kana anga mota tarwatse
Sojojin na Amurka dai suna kai hari jefi-jefi tun a yan shekarun da suka gabata, da niyyar auna ‘yan taadda
Ko a shekarar data gabata sai dai Amurka tace ta samu nasarar kashe ‘yan taadda da dama a kudanci kasar ta Libya da niyyar hana su taruwa
Dubi ra’ayoyi
Kungiyar lauyoyi a jamhuriyar Nijar na bikin cika shekaru 30 da kafuwa, hakan yasa lauyoyin ke amfani da wannan dama domin tantaunawa akan hanyoyin tabbatar da ‘yancin ma’aikatar shari’a a kasar
Taron bikin dai ya mayar da hankali ne kan wasu muhimman batutuwa uku wadanda suka hada da bude fagen sabuwar shekarar lauyoyi, sai kuma bitar ayyukan da kungiyar ta gudanar a tsaron shekaru 30, da kuma mayar da hankali wajen ganin an kawar da duk wani katsalandan din da fannin shari’a ke fuskanta
Da yake bayaninsa shugaban kungiyar Lauyoyi, Mounkaila Yaye, yace Imani da matsayin shari’a a tafiyar kasar dimokaradiyya ta kowanne fanni, yasa kungiyar lauyoyi zakulo wannan maudu’i da ake ganinsa tamkar gugar zana ne ga masu tafiyar da al’amura a jamhuriyar dimokaradiyar Nijar
Gwamnatin Nijar ta ce ba zata yi ‘kasa a gwiwa ba wajen ‘daukan matakan inganta fannin shari’a, kasancewar dimokaradiyya ba zata girku ba muddin ba a baiwa fannin shari’a cikakken ‘yancin gudanar da aikin ta ba
Taron dai ya samu halartar tawagar lauyoyi daga kasashe takwas mambobin kungiyar UMOA, baya ga wakilan lauyoyin Faransa da na wasu kasashe renon Faransa
Domin karin bayani saurari rahotan Sule Muminu Barma


Dubi ra’ayoyi
Kungiyar Red Cross ta kasa da kasa na horas da jami'an jihar Touha a Jamhuriyar Nijar dabarun aiwatar da agajin gaggawa da kare mutuncin mutane
Kungiyar kasa da kasa mai bada agaji ta Red Cross,ta fara horas da jami'an jihar Touha domin sanin aikin ba da agaji
Horon na zuwa ne a karkashin wata yarjejeniya da ofishin ministan tsaron Nijar da kungiyar Red Cross ta duniya da suka kulla tun shekarar 2012
Alhaji Musa, wakilin kungiyar Red Cross, ya ce da horaswar tana da sauki, amma aiwatar dashi shi ne matsalar
Ya kira masu horon da masu daukan horon da su mayar da hankali akan shirin, domin ba da agajin gaggawa ga mabukata
Lokacin da gwamnan Jihar Touha Malam Musa Abdulrahaman ya bayyana irin taimakon da kungiyar Red Cross ke kawowa jiharsa, ya ce a shekarar 2017 kungiyar ta baiwa sojoji 120 horo akan sanin mutuncin dan Adam, da girmama shi, da yadda yakamata a bashi agaji
Haka ma kungiyar ta wayarwa wasu sojoji 60 kai lokacin da yankin ke fama da matsanancin harkokin tsaro
Jami'ar Touha ta horas da dalibai 200 akan bada agaji
Ta kuma ba da kayan anfanin gida
Kungiyar ta kuma taimakawa 'yan gudun hijira ta basu damar magana da iyalan su ta woyar tarho sau 858 ba tare da sun biya ba
Gwamnan ya ce kungiyar ta kuma taimaka wajen samar da ruwan sha a garin Ikra, lamarin da ya sa ya mika godiyar kasar Nijar a madadin Shugaban Kasa Mahammadou Issoufou
Ga rahoton Haruna Mamman Bako da karin bayani

Dubi ra’ayoyi
Yayin da ake hidimomin zagayowar Ranar Ruwa ta duniya, shakka babu wannan zai kuma sa a tuna da irin wahalhalun da ake fama da su a kasashe masu tasowa wajen batun samo ruwa da kuma tattalinsa
Yau, 22 ga watan Maris, rana ce da Majalisar Dinkin Duniya ta ware saboda a maida hankalin kan albarkatun ruwa da kuma batun samar da tsabtatattcen ruwa a sassa dabam-dabam na duniya
Taken ranar ruwan bana shi ne “Nature for Water,” wato amfani da hanyoyin asali wajen samar da ruwa da kuma tattalinsa
A Najeriya da Nijar, kamar a sauran kasashen duniya, an gudanar da hidimomin jaddada muhimmancin wannan ranar
A Najeriya, wani dan Indiya wanda ya kware wajen samar da ruwa a kasashe masu tasowa, ya ce a yanzu ruwan da kan gudana a Najeriya gurbatacce ne ta yadda hakan kan haddasa cututtuka
Hasali ma, in ji shi, sama da kashi 70% na wadanda ke jinya a asibitocin Najeriya, ta ruwa su ka kamu da cututtukan
Wasu mazuna birnin Lagos na Najeriya sun koka kan rashin lafiyayyen ruwa, kamar yadda wakilinmu Babangida Jibrin ya ruwaito
A Janhuriyar Nijar, wasu mata masu jan ruwan rijiya a wani kauye mai suna Bazaga sun gaya ma wakilin Sashin Hausa Haruna Mamman Bako cewa su na fama sosai kafin su samu ruwa; kuma idan ma an sami ruwan, ba kasafai ya ke da tsabta ba
Su ka ce ruwan da su kan ja daga rijiyar na kunshe da gasussuka da kwari da sauran yanayoyi na gurbacewa
Su na masu kiran da hukumomi su tanadar masu da ruwa
Daga Najeriya, ga wakilinmu Babangida Jibrin da cikakken rahoton:

Daga Janhuriyar Nijar kuma ga wakilinmu Haruna Bako da cikakken rahotonsa:

Dubi ra’ayoyi
Kamar yadda ta saba yi gwamnatin Aljeriya ta tasa keyar wasu 'yan kasashen yammacin Afirka zuwa Nijar kodayake yawancinsu da suka kai 644 'yan Nijar ne amma ministan harkokin cikin gida ya ce Aljeriya na iya tura sauran zuwa kasashe goman
Algeriya ta tusa keyar wasu 'yan asalin kasashen yammacin Afirka 11 da suka hada da 'yan Nijar 644
Aljeriya ta saba dawo da 'yan asalin Afirka ta jibgesu a Nijar tare da zargin su da shiga kasarsta ba kan ka'ida ba
Matasan Nijar da aka taso keyarsu na cewa, zuwan su Aljeriya ba domin jin dadi ba ne, matsala ce ta haddasa barin kasarsu amma idan gwamnati ta taimaka masu da abun yi, babu dalilin da zata sa fita zuwa wata kasa kuma
Rashin aiki da rashin kulawa daga hukumomin kasashen su suka sasu fita kodayake sau tari hukumomin Nijar na cewa suna iyakar kokarin su na taimakawa
Gwamnatin Nijar ta yi watsi da zargin da matasan keyi
Malam Usman Musa dan kwamitin dake karbar 'yan Nijar da aka koro daga kasar Aljeriya, ya ce suna aiki haikan domin tabbatar cewa wadanda aka koron sun isa garuruwansu lafiya
Bazoum Muhammad, Ministan harkokin cikin gida na Jamhuriyar Nijar ya ce gwamnatin kasar tana shirye ta yiwa 'ya'yanta marhaban a duk lokacin da aka dawo dasu daga wata kasa
Sai dai ya nuna bacin ransa game da jibge 'yayan wasu kasashen a Nijar da Aljeriya ta yi
Ga rahoton Haruna Mamman Bako da karin bayani

Dubi ra’ayoyi
Janyewar da Najeriya ta yi daga yarjajjeniyar kasuwancin AFCFTA na cigaba da janyo cece kuce tsakanin 'yan kasa, musamman ma kwararru
Kwararru a Najeriya sun bayyana cewa Najeriya bata shirya bane shiyasa ta janye daga yarjejeniyar AFCFTA kuma bata ma gama fahimtar mecece yarjejniyar ba sun kara da cewa abin kunya ne a gare ta
Wannan yarjejeniya ta kunshi wadansu kudurori da aka cimma cikin kaashe 55 na Africa domin ya saukaka kasuwanci da bangaren masamna'antu na Africa saboda a kullum kasashen Africa basa cinikayya da junan su sunfi yi da kassaashen turai shine ake tunnain idan kasashen africa suka hada kansu, zai inganmta sana'oi a Africa ta wajen rage haraji da inganta masana;antu domin in aka samu ragin farashin kayan amfani yau da kullum zai bunkasa tattalin arziki

Dubi ra’ayoyi
A Jihar Damagaram ta Jamhuriyar Nijar, an nemi ‘yan kasuwa da su saka hannayen jari wajen gudanar da sabuwar kasuwar Dole domin su ma su amfana da ita
Wani kamfani mai suna SOGEMAZ da aka kafa ne zai kula da tafiyar da sabuwar kasuwar zamani Dole ta Damagaram
Kimanin miliyan 500 ake bukata don fara aikin a wa'adi na shekaru 20 a matakin farko
“Ya kamata a ce ‘yan kasuwa na jihar Damagaram, ya zamanto su ne masu karfin jari a wannan kasuwa, don saboda su yi iko da kasuwar, shi ya sa aka bas u kashi 50 na wannan kasuwa
” Inji
Alhaji Laminu Ammani, babban darekta na zauren ‘yan kasuwa a jihar ta Damagaram
Ya kara da cewa tuni, har wasu ‘yan kasuwa sun fara zuba hannayen jari
Musa Alhassan, Malami a Jami’ar Damagaram, ya ce wannan matakji zai bai wa ‘yan kasuwar damar samun wasu karin kudaden shiga a karshen shekara
“Ko wanne dan kasuwa da ya kawo hannun jari a wannan kamfani da za a sa, ya zama kamar na su, duk matakin da za a dauka wajen kula da Kasuwar Dole da su za a yi, kenan idan aka ci riba a ko wacce shekara ko wanne dan kasuwa zai samu
” Alhassan ya ce
Saurari rahoton Tamar Abari domin karin bayani:


Dubi ra’ayoyi
Ministan tsaron cikin gida na Faransa ya ziiyarci jihar Agadez inda cibiyar hana kwararar bakin haure take domin tattaunawa da duka masu ruwa da tsaki akan lamarin da zummar gano gibin da kasarsa zata cike domin a tabbatar da zaman lafiya ta hanyar taimakawa matasa dubu shida da yanzu suka rasa abun yi
Gerard Collomb ministan tsaron cikin gida na Faransa ya kammala ziyararsa a garin Agadez cikin jamhuriyar Nijar
Ministan ya samu rakiyar 'yan majalisun dokokin kasarsa su takwas da jakadan kasar Faransa a jamhuriyar Nijar da masu bashi shawara da ministan tsaron cikin gida na Nijar din Muhammed Bazoum
Ministan ya je Agadez ne domin tattaunawa da hukumomin bariki da na gargajiya da kungiyoyin farar hula da na mata da matasa da duka masu ruwa da tsaki akan kwararar bakin haure
Gwamnan jihar Agadez Malam Sadu Sanuti ya yabawa kasar Faransa bisa kokarin da ta keyi na tabbatar da tsaro cikin kasar Nijar
Ya kira ministan da su ci gaba da tallafawa kasar Nijar musamman jihar Agadez domin tabbatar da kawo zaman lafiya a kasar
Shi ko ministan na Faransa cewa ya yi kwararar bakin haure na kawowa yankin kudi saboda ya baiwa matasa abun yi ta hanyar safarar bakin haure
Ya ce yakamata a farfado da tattalin arzikin jihar domin matasan da suka bar harkar safarar bakin haure saboda bin dokar da ta haramta sana'ar
Tarayyar Turai ta yi alkawarin tallafawa matasan Agadez da yanzu suka rasa ayyukan yi sanadiyar dokar da ta haramta safarar bakin haure
Sakataren ofishin gwamnan jihar ya ce kasar Faransa ta yi alkawarin tallafawa jihar
Kawo yanzu cikin matasa dubu shida da suka daina safarar bakin haure 250 kacal suka ci moriyar tallafin kasar Faransan
Rahoton Haruna Mamman Bako nada karin byani


Dubi ra’ayoyi
Malaman jami’ar Yamai sun ba da sanarwar kawo karshen yajin aikin da suka shafe wata guda suna gudanarwa da nufin nuna rashin jin dadi game da dukan da suke zargin wasu dalibai sun yi wa wani malamin jami’ar a tsakiyar watan jiya lokacin da wani sabani ya shiga tsakaninsu
A wata sanarwar da magatakardar kungiyar malaman jami’a reshen Yamai, Mohamman Kabiru Mamman, ya karanto bayan tattaunawar da ta kwashe sa’o’i da hukumomin ilimi mai zurfi, malaman jami’ar Yamai sun yanke shawarar kawo karshen yajin aikin da suka tsunduma a tsakiyar watan jiya saboda abin da suka kira yunkurin azabtar da malamin jami’a
Malaman jami’ar dai sun daura laifi a akan shugabannin kungiyar daliban jami’ar Yamai, wadanda tuni aka kori biyar daga cikinsu daga jami’ar
Kungiyar malaman jami’ar reshen Yamai ta bukaci magoya bayanta cewa daga yanzu su dauki dukkan matakan da suka dace domin cike gibin karatun da ya biyo bayan yajin aikin da ya shafe wata guda ana gudanarwa
A ranar Larabar da ta gabata ne kwamitin mashawarta a jami’ar Yamai ya ba da sanarwar wasu manyan shugabannin kungiyar dalibai daga jami’ar baki daya, saboda zarginsu da yunkurin dukan wani malamin jami’a a farkon watan jiya, lokacin da ya yi kokarin ratsa wani taron ‘dalibai
Wannan lamarin ya sa malaman jami’ar Yamai tsunduma yajin aiki na sai yadda hali ya yi
Kungiyar dalibai dai ta kai maganar gaban shari’a, sai dai kotun ta ce daliban ba su da hurumin gurfanar da malamai a kan batun yajin aiki
Domin karin bayani saurari rahotan Sule Muminu Barma

Dubi ra’ayoyi
'Yan kasar Masar dake zaune a kasashen ketare, a jiya Juma’a sun fara kada kuri’a na kwanaki uku na zaben shugaban kasa
Ana sa ran, shugaban Masar mai ci yanzu Abdel-Fatah el-Sissi, zai doke abokin karawarsa daya tilo, Moussa Mostafa Moussa dake jagoranta jama’iyar al-Ghad, wanda a baya ya bada goyon baya ga el-Sissi

Wannan zaben ya ja hankalin wakilan majalisun Amurka da ma 'yan asalin kasar da suke zaune a kasashen waje
A cikin wannan mako, wakilin majalisa na bangaren jami’iyar Democrat Jim McGovern yace shi da wasu abokan aikinsa sun fara shirya kudurin da zai wareware damuwa da suke da ita, a kan abin da suka kira rashin samun zaben gaskiya da adalci
McGovern dake jagorancin hadin gwiwa a hukumar kare hakkin bil adama ta Tom Lantos, yace duk da kasancewar Masar babbar abokiyar Amurka ce, bangarorin majalisun Amurka sun dace bai daya a kan wata damuwa na abubuwa da suka faru kafin zaben
Yace abubuwa da suka faru kamar, tsoratar da abokan takara da kulle wasu manyan yan takara da kuma yin katsalanda ga harkokin kungiyoyi masu zaman kansu da kafafen yada labarai, sun rushe inganci da kimar zabukar inji McGovern
Ya kuma kara da cewa, ba zasu kyale ko kuma su zuba ido ana aiwatar da tsarin kama karya a Masar, wanda hakan zai kara raunata tsarin demokaradiya a kasar
Dubi ra’ayoyi
Yayin da Majalisar Dinkin Duniya ta yi kashedi ga Sudan Ta Kudu game da bukatar tabbatar da zaman lafiya, Majalisar ta kuma kara tsawon wa'adinta a kasar
Kwamitin Sulhun Majalisar Dinkin Duniya ya sabunta wa’adin aikinsa na tabbatar da zaman lafiya a Sudan Ta Kudu da tsawon shekaru guda, sannan ya yi gargadin cewa muddun aka cigaba da yaki to zai kakaba takunkumin sayo makamai
Bayanin, wanda Amurka ta jagoranci rubutawa, ya bayyana, abin da ya kira, “shirin kwamitin na daukar duk wani matakin da ya dace, kan masu aikata abubuwan da ke kawo cikas ga zaman lafiya da kwanciyar hankali da kuma tsaron kasar Sudan Ta Kudu”
Jakadan Sudan da Kudu ya bayyana matakan ladabtarwar da ci-baya
“Wani abu ne dabam a yi tir da tsarin shugabancin kasa, sannan wani abu ne kuma dabam a yi barazanar kakaba ma ta takunkumin sayo makamai, wanda, kamar yadda na gaya ma kwamitin tun farko, babu abin da zai haifar illa rashin jituwa da kuma tabarbarewar lamarin
An yi ta gwabza fadan kabilanci da kuma yakin basasa tsakanin sojojin da ke biyayya ga Shugaba Salva Kiir, da tsohon Mataimakin Shugaban Kasa Riek Machar
An kasa aiwatar da yarjajjeniyar zaman lafiyar da aka cimma a watan Disamba

Dubi ra’ayoyi
Majalisar Dinkin Duniya ta sake sabunta kudurin zaman lafiya a Sudan ta Kudu tare da yin barazanar ladaftar da duk wanda ya hana ruwa gudu a shirin zaman lafiyar kasar kamar yadda ya faru a can baya
Kwamitin sulhu na Majalisar Dinkin Duniya, MDD, a jiya Alhamis ya sake sabunta kudirin sa na samar da zanman lafiya a Sudan ta Kudu har na wani tsawon shekara gudatare da barazanan sawa kasar takunkumi game da makamai muddin dai aka ci gaba da fada
Kudirin wanda Amurka ce ta aike dashi wajen taron ta bayyana cewakwamitin na duba yiwuwar daukar dukkan matakan da suka dace akan duk wasu masu kokarin kawo wa zaman lafiya da tsaro cikas a kasar ta Sudan ta Kudu
Tace tana ganin dakatar da sayar da makamai da shiga dasu cikin kasar zai durkusad da sassan biyu masu fada da juna
A cikin shekarar 2011 ne Kasar ta Sudan ta Kudu ta samu yancin ta daga Kasar Sudan, amma kuma tun daga wannan lokacin yakin basasa ya barke tsakanin sassa biyu, wato tsakanin bangaren shugaban kasa Salva Kiir da mataimakin shugaban kasa Riek Machar
Ko a cikin watan disamban bara an sa hannu akan samar da zaman lafiya amma hakan bai yi nasara ba
Yanzu haka dai kasar tana fama da matsanancin rashin abinci, domin an kiyasta cewa mutane da suka kai miliyan 4 sun bar kasar da yaki, talauci, don tsananin yunwa data addabe su
Wannan yasa kasar ta zama kasar dake kan gaba a duk fadin duniya da yan gudun hijiran suka fi kowa zama cikin matsanancin damuwa
Wani kwararre a harkan kare hakkin bil adama na MDD yace a kalla jami’an gwamnatin kasar da sojoji sama da 40 ne yanzu haka suke fuskantar tuhuma akan aikata ba dai-dai ba ga al’umma


Dubi ra’ayoyi
Bana gwamnatin Nijar ta rage farashin kujerar zuwa Hajji daga jaka 975 zuwa jaka 900, ragin dake da nasaba da wasu kare karen kudi da mahukumtan Saudiya suka yiwa kowane alhaji dake da niyyar zuwa hajjin 2018
Kodayake an samu dan kari kan kudin da maniyatta suka biya bara hukumar alhazan kasar ta ce karin bai taka kara ya karya ba musamman idan aka yi la'akari da wasu kare-karen da mahukuntan Saudiya suka yi
Maimakon hakan ma gwamnatin Nijar ta karya farashin tikitin jirgi saboda tabbatar da cewa sabbin matakan da Saudiya ta fitar basu kawo wa alhazan kasar cikas ba
Alhaji Nuhu Sallau magatakardan hukumar alhazai ta kasa ya ce bara kowane Alhaji ya biya miliyan biyu da jaka dari biyu da wasu 'yan kai
Injishi bana an kara jaka 38 amma abun da Saudiya ta kara ya fi jaka 100
Injishi bara kudin jirgi jaka 975 ne amma bana gwamnatin Nijar ta ce a maida kudin kujerar jirgi jaka 900
Masu aikin hajji irinsu Abdulaziz Idrisa Jigal shugaban kamfanin Almalase sun yi na'am da matakin da gwamnati ta dauka
Ya ce sun ji dadin rage farashin domin zai taimakawa alhazai matuka musamman tunda a Saudiya an kara wasu kudaden abinci, wurin kwana da dai sauransu
Bana Nijar nada kujeru dubu goma sha shida, 16,000 da Saudiya ta kayyade mata
A saurari rahoton Souley Mummuni Barma da karin bayani

Dubi ra’ayoyi
Gaf da dawowarsa daga nahiyar Afirka, Shugaban Amurka Donald Trump ya yi waje da Sakataren Harkokin Wajen kasar kana ya nada shugaban CIA ya maye gurbinsa lamarin da ya ba kowa mamaki musamman kasashen Afirkan da Sakatare Rex Tillerson ya kai ziyara
A Jamhuriyar Nijar masana na ci gaba da yin tsokaci dangane da korar da Shugaban Amurka Donald Trump ya yiwa Sakataren Harkokin Wajen kasar, Rex Tillerson
Korar tana zuwa ne bayan da sakataren ya kammala ziyarar wasu kasashen Afirka da suka hada da tarayyar Najeriya
Habib Mummuni sakataren kungiyar malaman makaranta cewa ya yi Donald Trump bai san makamin mulki ba
Ya ce Allah dai ya bashi mulki amma bai san kan mulkin ba
Injishi duk mutanen da suke tare dashi ya koresu daya bayan daya ba tare da yin wani laifi ba
Ya ce ko Amerikawa ma sun fara gajiya da salon mulkinsa
A nasa ra'ayin magatakardan kungiyar ma'aikata reshen Konni Cuwada Yusuf Adamu yana ganin korar da Donald Trump ya ke yiwa ma'aikatan ba banza ba ne saboda mutanen sun san abubuwan da ya keyi, wato sun san sirinshi dalili ke nan yake korarsu
Ga rahoton Haruna Mamman Bako da karin bayani

Dubi ra’ayoyi
Babu daya daga cikin 'yan takara 16 da ya samu kuri'un lashe zaben shugaban kasar Saliyo saboda haka za'a gudanar da zagaye na biyu cikin makonni biyu masu zuwa kamar yadda hukumar zaben kasar ta sanar
Kasar Saliyo zata gudanar da zaben zagaye na biyu a makwanni biyu nan gaba, bayan da babu dan takara daya cikin su 16 da ya samu kashi 55 cikin dari na kuru’un da zasu kai ga lashe zaben a zagayen farkon
Shugaban hukumar zaben kasar Mohammed Nfa’ali Conteh, shine ya bada wannan sanarwar a wurin wani taron manema labarai da yammacin jiya Talata, mako guda bayan zaben kasar
Za a fafata a zagaye na biyu ne tsakanin dan takarar jam’iyyar All Peoples Congress mai mulki APC, Dr
Samura Mathew Willson Kamara da kuma dan takarar jami’iyyar Sierra Leon People’s Party Julius Maada Bio, a cewar shugaban hukumar zaben Mohammed Nfa’ali Conteh yayin da yake ganawa da manema labarai a jiya Talata
Shugaban kasar mai ci yanzu Ernest Bai Koroma na jami’iyyar APC, zai bar gado ne a cikin wannan shekara, bayan ya kammala wa’adinsa na biyu


Dubi ra’ayoyi
Hankalin maniyyata aikin Haji a Janhuriyar Nijar ya tashi saboda karin kudin aikin Hajin bana da jikka 38 akan na bara
Hasali ma, da su na fatan ragewa za a yi saboda halin da ake ciki
Hukumar Alhazai ta Janhuriyar Nijar ta fito da farashin kujerar hajjin bana, inda kudin ya tashi miliyan 2 da jaka 276 na Cefa sabanin shekarar da ta gabata inda masu neman tafiya aikin hajjin suka biya miliyan biyu da jaka 238
Jibril Bukari shine shugaban hukumar alhazai ta janhuriyyar Nijar wato KOHO, yayi bayani cewa kasar saudiyya ta saka ka'idoiji da yawa inda ciki harda kara kudaden abubuwa da yawa, da biyan kashi5 cikin 100 na duk wani kudi da ka biya kuma akwai kudade da suka karu da dama don haka ne kudin ya karu
A ranar 1 ga watan Mayu na wannan shekarar ne hukumar zata rufe karbar kudaden maniyyata aikin hajji
Jama'a a birnin konni sun nuna rashin jin dadin su akan karin da aka samu, inda suka ce duk shekara sai an kara kudi, sun kuma yi kira ga hukuar da ta lura da hakkin talakawa domin suna shan wahala sosai kafin su hada kudin tafiya
Shugaban hukumar Alhazai ta Janhuriyyar Jibrin Bukari yayi kira ga al'ummar kasar da su basu hannu domin kallon kaidojin aikin hajjin wannan shekarar, ya kuma yi kira da su dubi kafafen yada labarai domin ganin abubuwa akan aikin hajjin

Ga rahoto nan a kan rashin jin dadi da yan Nijar a Birnin Konni suka nuna bayan da hukumar alahazan Nijar KOHO ta bayyana kudin kujera hajjin baba a kan Milliyon 2 da jikka 276 inda aka samu karin jikka 38 bisa ga bara




Dubi ra’ayoyi
A cikin daren jiya litinin ne wasu yan bindigar da ba’a san ko su waye ba suka afka wa tashar jami’an tsaro na musamman wanda aka fi sani da jandarma a kauyen Gube da ke Nijar, har suka hallaka jandarmomin uku
Wani mazaunin kauyen ya yi wa Muryar Amurka bayani ta wayar tarho inda ya ce da kimanin karfe tara na dare aka kai harin, kuma sun ji karar bindiga, har ya shaida cewa an samu mutuwar jami’ai uku
Amman ba a samu mutuwar farar hula ko guda ba
Hukumomin tsaro a Yamai sun tabbatar da faruwar wannan hari sannan sun tabbatar da mutuwar jandarmomi 3 daga cikin 6 dake aiki a cikin ofishin kauyen na Gube
A halin yanzu ‘yan kauyen su na cikin tashin hankali da zaman dar-dar
Harin ya zo ne bayan da wata majiyar hukumomin tsaron Nijar ta sanar cewa dakarun kasar sun yi nasarar hallaka 'yan ta’adda sama da 20 a wani gagarimun farmaki da suka kai a yankin Tilleberi a makon jiya, yayin da aka taso keyar 19 zuwa Yamai a yanzu haka
Yankunan Tilleberi da Tahoua masu makwaftaka da Mali da yankin Diffa mai makwaftaka da jihohin Arewa maso Gabashin Najeriya su ne yankunan da ke fama da hare haren ta’addanci a Nijar, dalili kenan da ya sa gwamnatin ta kafa dokar ta baci a wadannan yankuna yayin da wasu kasashen yammaci suka girke dakaru a wasu sassan na Nijar da nufin bayar da horo da samar da bayanan sirri sai dai duk da haka yan ta’adda kan yi nasarar shiga kasar domin kai farmaki jefi-jefi
Dubi ra’ayoyi
Yadda Baba Alfa, wani dan jarida dan asalin Mali,wanda ya yi aiki da jaridu masu zaman kansu, ya sa gwamnatin Issoufou ta cafke shi ta kuma gurfanar da shi gaban kuliya har aka daure shi na tsowon shekaru biyu, amma kotun daukaka kara ta yi masa sassauci
Dan Jarida Baba Alfa wanda dan asallin kasar Mali ne, gwamnatin Nijar ta zargeshi da mahaifinsa da mallakar takardun bogi na zama cikin kasar kuma akan zargin ne kotun farko ta yanke masu hukuncin zaman gidan kaso na shekaru biyu
A yayin zaman da kotun daukaka kara ta birnin Yamai ta zauna akan batun na Baba Alfa da mahaifinsa inda daga karshe ta sassauta daurin da aka yi masu
Hassan Umaru na cikin lauyoyin Baba Alfa wanda ya tabbatar da sassaucin hukuncin daga shekara biyu zuwa daya
Da wannan sassaucin Baba Alfa da mahaifinsa zasu bar gidan kasao ranar daya ga watan gobe
Mudi Musa wani jigo a kungiyar 'yan jarida wanda yake cikin 'yan jarida da suka yi cincirindo a harabar kotun ya nuna farin ciki akan sassaucin
Batun takardun da suka bashi 'yancin 'yan kasa na samun damar ci gaba da ayyukansa, kotun bata ce komi akansu ba
Lauyoyin dake kareshi na ganin kokuwa bata kare ba
Baba Alfa dan asalin kasar Mali ya yi karatunsa ne a kasarta Nijar kafin ya fara aikin jarida mai zaman kansa
Cikin haka ne ma ya shugabanci kungiyar 'yan jarida a Nijar
Kamashi da gwamnatin Issoufou ta yi ya haifar da matukar damuwa a wasu kungiyoyin kasa da kasa Ana ganin yadda yake caccakar gwamnatin Issoufou Mahammadou ya sa aka cafkeshi
Ga rahoton Souley Barma da karin bayani

Dubi ra’ayoyi
Kodayake madugun 'yan adawa na kan gaba a sakamakon zaben shugaban kasa da aka bayyana akwai alamun cewa babu dan takarar da zai samu kuri'un da ake bukata na lashe zaben, ke nan sai an yi zagaye na biyu lamarin da yanzu ya haddasa kulle-kullen kawance tsakanin jam'iyyu
A yayin da aka kidaya kimanin kashi 70 daga cikin 100 na kuri'un da aka kada a zaben shugaban kasa a Saliyo, babbar jam'iyyar hamayya ta kasar ke kan gaba da 'yar karamar rata
Amma a yayin da aka fara ganin alamun cewa babu wata jam'iyyar da zata iya lashe zaben kai tsaye, 'yan takarar sun fara zawarcin wadanda zasu yi kawance da su idan har ta kama sai an gudamnar da zagaye na biyu na zaben fitar da gwani
Dan takarar Jam'iyyar Sierra Leone Peoples Party(SLPP), Janar Julius Maada Bio,mai ritaya, yana da kashi 43
3 cikin 100 na kuri'un da aka kidaya, yayin da dan takarar jam'iyyar All Peoples Congress mai mulkin kasar, kuma tsohon ministan harkokin waje, Samura Kamara, yake da kashi 42
6 cikin 100
Dan takara dai yana bukatar samun kashi 55 cikin 100 na adadin kuri;un da aka kada kafin ya lashe zaben a zagayen farko
ZMUtane fiye da miliyan uku suka yi rajistar shiga zaben na ranar laraba, wanda yana daya daga cikin zabubbukan da aka fi rasa sanin gwani cikinsa a tarihin wannan kasa dake Afirka ta Yamma
Shugaban kasa mai barin gado Ernest Bai Koroma na jamiyyar APC zai sauka ne daga kan karagar mulkin bayan kammala wa'adin mulkinsa biyu

Dubi ra’ayoyi
Sakatare Rex Tillerson na Amurka ya murmure daga rashin lafiyar da ya yi fama da ita, bayan da ya soke wasu taruka da ya kamata ya je a kasar Kenya yayin wata ziyarar kasashe biyar da yake yi a nahiyar Afirka
Sakataren harkokin wajen Amurka, Rex Tillerson, ya koma bakin aiki a ziyarar da yake yi a Kenya, bayan da ya soke halartar tarukan da aka tsara zai je a jiya Asabar, sanadiyar rashin lafiya da ya yi fama da ita
A yau Lahadi, Tillerson ya ajiye kunshin furanni a ofishin jakadancin Amurka da ke Birnin Nairobi, a wani biki da aka yi domin karrama wadanda suka jikkata da kuma wadanda suka mutu a harin bam din da aka kai wa ofishin shekaru 20 da suka gabata

Bayan da ya gana da shugaban Kenya, Uhuru Kenyatta a ranar Juma’a a Birnin na Nairobi, Tillerson ya yaba shirin sasanta rikicin siyasar kasar da shugaba Kenyatta da abokin hamayyarsa Raila Odinga suka fara
Ya kuma kwatanta shirin a matsayin “gagarumin ci gaba da aka samu a fannin sasanta rikicin kabilanci da na siyasa da ya haifar da rarrabuwar kawuna,” kamar yadda ma’aikatar harkokin wajen Amurkan ta sanarwa
Dubi ra’ayoyi
Rahotannin na cewa Sakataren harkokin wajen Amurka da ke rangadin wasu kasashe a nahiyar Afirka yana fama da rashin lafiya, yayin da ya isa Kenya a jiya Juma'a
Sakataren harkokin wajen Amurka, Rex Tillerson, yana hutawa, bayan rashin lafiya da yake fama da ita, yayin da yake ziyarar wasu kasashe a nahiyar Afirka
Hakan ya sa, Tillseron ya soke zuwa wasu taruka da zai halarta a Kenya a yau Asabar
A jiya Juma’a Sakataren na Amurka ya isa Kenya, a wani rangadin kasashe biyar da yake yi a nahiyar, wadanda suka hada da Ethiopia, Chadi, Najeriya da kuma Djibouti
“Sakataren ba ya jin dadi, bayan ‘yan kwanakin da ya kwashe yana aiki kan wasu muhimman batutuwa a can gida, kamar batun Korea ta Arewa, saboda haka ya fasa zuwa turakan da zai je a yau
” Inji Kakakinsa, Steve Goldstein, wanda suke rangadin tare
Goldstein ya kara da cewa, za a ci gaba da wasu taruka ba tare da shi ba, ana kuma sa ran gobe Lahadi zai murmure ya komo bakin aiki
Bayan wata ganawa da ya yi da Shugaba Uhuru Kenyatta a jiya Juma’ar, Tillerson, ya ce yunkurin sasanta rikicin siyasar kasar Kenya, tsakanin Shugaba Uhuru Kenyatta da kuma shugaban ‘yan adawa Raila Odinga, na samun gagarumin ci gaba
Yana mai cewa Amurka na goyon bayan duk wani mataki da zai sa a yi tafiya da kowa da kowa da kuma tabbatar da mulkin Dimokradiyya
A karon farko, Kenyatta da Odinga sun hadu, tun bayan zaben shugaban kasar da aka yi mai cike da rudani, a wani mataki na ganin an samar da tsaunin da zai kawo hadin kasa
Tillerson ya yaba da wannan mataki da bangarorin biyu suka dauka a wani taron manema labarai na hadin gwiwa da suka yi da ministar harkokin wajen kasar ta Kenya, Monica Juma, a Birnin Nairobi

Dubi ra’ayoyi
Kungiyoyin addinin Islama a Jamhuriyar Nijar sun yi kira ga bangarorin da ke ja in ja kan sabuwar dokar harajin kasar su zauna kan teburin sulhu don samar da zaman lafiya a kasar
A sanarwar hadin gwiwar da kungiyoyin suka fitar sun fara da tunatar da jama’a cewa kasar Nijar babu abin da take bukata, illa bullo da matakan kare martaba da mutuncin kasa a idon duniya
Haka kuma wajibi ne gare su su kasance masu jajirce wa akan maganar hadin kan jama’a ba cece-ku-ce ba
Zanga-zangar kin jinin gwamnati a dalilin sabuwar dokar harajin 2018 da zanga-zangar masu goyon bayan hukumomi ke shirya wa domin mayar da martani ba za su kai ga samar da maslaha ba
Dalilin haka saboda haka kungiyoyin Islama ke gargadin bangarorin a kai
A cewar kakakin kungiyoyin addinin Islama, Sheik Shuaibu Mohamman, ‘yancin dan kasa da hakkin da suka rataya a wuyansa ba wai tsarin mulkin kasa kawai ne ya umarci jama’a da mutuntawa ba, hatta addini ma ya yi gargadi akan wannan kyakkyawar dabi’a
Domin karin bayani saurari cikakken rahotan Sule Muminu Barma


Dubi ra’ayoyi
Sakataren harkokin wajen Amurka Rex Tillerson ya fada a jiya Juma’a cewar sasantawar siyasa tsakanin shugaban Kenya Uhuru Kenyatta da madugun 'yan adawan kasar Raila Odinga, wata babbar nasara ce ya kuma kara da cewa Amurka tana bada goyon bayanta ga hadin kan kasar da ci gaban demokaradiya
Kenyatta da Odinga sun gana a karon farko, tun bayan zaben shugaban kasa da aka yi a bara mai tattare da takaddama, a wani matakain da suka kira tafiya tare domin hadin kan kasa
Tillerson ya yabawa matakin hadin kan a wani taron manema labarai na hadin gwiwa da yayi da ministan harkokin wajen Kenya, Monica Juma a birnin Nairobi
Wadannan shugabannin biyu sun nuna dattaku, wurin sanya hannu a kan wata yarjejeniya a jiya, inji skatare harkokin wajen Amurka
Yace Amurka tana zuba ido ta taimakawa aiwatar da shirin da aka sanar da safiyar jiya don kawo hadin kai da kuma magance duk wata rarraba da kasar ke fama da ita
Babban jami’in diplomasiyar Amurkan ya nanata muhimmancin walwalar 'yan jarida a cikin harkar demokaradiya kuma ya gargadi gwamnati ta sakarwa kafafen yada labarai mara su yi aikinsu
Dubi ra’ayoyi
Jami’an tsaro a jamhuriyar Nijar sun kama wasu mutane uku ‘yan asalin kasar Ghana, ‘dauke da makamai iri daban-daban
An kama mutanen uku ‘yan kasar Ghana a garin Abalak dake jihar Tahoua, dauke da makamai har 30, wadanda aka shigar da su Nijar daga kasar Libiya, dake fama da matsalar tsaro tun lokacin da aka hambarar da gwamnatin Mohammar Ghaddafi
Gwamnan jihar Tahoua, malam Abdurraham, ya tabbatar da faruwar wannan lamari, inda ya ce jihar Tahoua na fama da ire-iren wannan matsala, domin kuwa kwanaki goma da suka gabata ma, an kama wasu masu fataucin miyagun kwayoyi da makamai
Hakan yasa jami’an tsaro suka kara kaimi a fannin tsaro
​Malam Abdurrahman ya yi kira ga al’ummar jihar da su tashi tsaye wajen baiwa jami’an tsaro hadin kai a wannan aiki da suke yi
Ha-kazalika yayi kira ga direbobin dake ‘dauko haramtattun kayayyakin da akayi fataucinsu domin gujewa fadawa hannu jami’an tsaro
Jami’an tsaron garin Abalak dai basa kasa a guiwa wajen ganin doka ta yi aiki kan irin wadannan mutane idan suka fada hanu
Domin karin bayani saurari rahotan Haruna Mamman Bako

Dubi ra’ayoyi
Yayinda kasar ke gaf da karban bakuncin Tillerson, sakataren harkokin wajen Amurka hukumomin kasar Habasha sun cafke madugun 'yan kin jinin gwamnatin kasar da ya haddasa wani mummunan zanga zangar da ya yi sanadin mutuwar mutanen da ba'a kayyade adadinsu ba
Ministan tsaro na kasar Habasha ya sanar da kama madugun zanga zangar kin jinin gwamnati da ya addabi kasar, tare da jaddada cewa, jami’an gwamnatin tarayya dake dauke da makamai suna kokarin shawo kan tashin hankali ne
An sanar da mutuwar wadansu farin kaya kalilan a cikin kwanaki da dama da suka shige
Siraj Fegessa ya fada a wani taron manema labarai jiya da aka yi a birnin Addis Ababa cewa, “Idan ba a kama irin wadannan mutanen ba, kayi tunanin irin barnar da za a yi
Ya bayyana haka ne ‘yan sa’oi kafin isar sakataren ma’aikatar harkokin wajen Amurka Rex Tillerson a babban birnin kasar, kasa ta farko da ya yada zango a ziyarar mako guda da ya kai kasashen Afrika dake yankin Hamada
Ya kai ziyarar ce da nufin jaddada bukatar yaki da ta’addanci, da yunkurin wanzar da zaman lafiya, da batun cinikayya da zuba jari da kuma shugabancin kwarai
A cikin makon nan wata kungiyar matasa da ake kira Qeerroo ta jagorancin wani yajin kwanaki uku a yankin Oromiya suka toshe hanyoyi tare da kira ga cibiyoyin kasuwanci su rufe, yayinda suke matsa lamba a saki dukkan fursunonin siyasa
An kawo karshen yajin ne da ya bazu daga Addis Ababa zuwa wadansu birane jiya Laraba

Dubi ra’ayoyi
Biyo bayan hargitsin da ya auku a gaban kofar jam'iyyar SLPP lokacin da ake zaben shugaban kasar Saliyo wanda zai gaji Shugaban yanzu Ernest Koromah wanda ya cika wa'adin mulki biyu, shugaban 'yan adawa ya nemi magoya bayansa su kwantar da hankali
Babban madugun hamayya na kasar Saliyo ya yi kira jiya Laraba da a kwantar da hankali, a bayan da magoya bayansa suka bazu a kan tituna suna fito na fito da ‘yansanda, da yayi sanadin raunata akalla mutum guda bayan an wuni ana gudanar da zabe lami lafiya
Julius Maada Bio ya shaidawa manema labarai a shelkwatar jam’iyar Sierra Leone Peoples party dake unguwar ‘yan gata ta Goderich a birnin Freetown cewa, "muna so jama’a su kwantar da hankulansu, su zauna lafiya domin mu samu ganin yin zabe cikin kwanciyar hankali a rayuwarmu
"
An gudanar da zabe a kasar Saliyo jiya a wani abinda masu sharhi kan lamura suka ce yafi kowanne zafi a tarihin kasar
Bio yana kalubalantar Samura kamara na jam’iyar All People’s Congress mai mulkin kasar yanzu, da wadansu ‘yan takara goma sha hudu a zaben shugaban kasa
Shugaban kasa mai ci yanzu, Ernest Bai Koromah na jam’iyar APC zai sauka daga karagar mulki bayan kammala wa’adin mulki biyu
An gudanar da zabe lami lafiya a duk fadin kasar, amma bayan rufe runfunan zabe, sai aka fara tashin hankali a Goderich bayan samun rahoton wata hatsaniya da ta auku a kofar shelkwatar SLPP inda kusoshin jam’iyar suka ce suna tantance sakamakon da ake fitarwa

Dubi ra’ayoyi
Kowace ranar takwas ga watan Maris ce Majalisar Dinkin Duniya ta kebe domin tunatar da duniya muhimmancin mata, da matsalolinsu da yadda ya kamata duniya ta kula da su
Taken ranar mata ta wannan shekarar kamar yadda Majalisar Dinkin Duniya ta sanar shi ne daidaito tsakanin jinsi kan samun aiki, biyan albashi, samun ilimin zamani da sakar musu da mukaman gwamnati kamar yadda aka sakar wa maza
Madam Ibrahim Uminni Mumminuna daraktar sashen dake kula da tsarin jinsi a ma'aikatar kyautata rayuwar mata da yara a Jamhuriyar Nijar ta ce daidaito da ake fadi tsakanin maza da mata ba ana nufin cewa maza da mata daya suke ba amma bisa fannin aiki daya da su keyi to a biyasu alabashi daidai kada na maza ya fi na mata
Dangane da dalilin da ya sa har yanzu mata basu ga an yi daidaito ba tsakaninsu da maza a fannin aiki , ilimi da mukaman gwamnati, Malam Mumminuna na ganin jahici ne na mutane ya janyo haka
Injita ko addinin Musulunci ya gargadi mata da su nemi sana'ar yi ba su zauna haka ba basu da abun dogaro ga kai
Malaman addini sun taimaka masu da hadisai inda aka ce mace ta nemi ilimi
Daga jamhuriyar Nijar zuwa tarayyar Najeriya mata sun kuduri anniyar maida hankali wajen wayewa mata kawuna domin wannan rana tasu ta yi tasiri
Daga yanzu zasu shiga karkara suna ilimantar da matan akan hakkinsu da abubuwanda yakamat su tashi su yi ba wai sai matan bariki ba
Zasu sa wakilai a duk gundumomi da zasu dinga zagayawa suna fadakar da mata
Ita ko shugabar Gidauniyar Khalum wato Khaltum Muhammad kungiyarta ta tashi haikan ta yaki fyade da sace yara mata da ake yi a arewa maso gabas
A cewarta sace 'yan matan Dapchi ya mayar da hannun agogo baya domin akwai wasu 'yan matan da suka ce makarantar boko ta fita kansu
Dole su tashi su fadakar da mutane
A sakon daya gabatar dangane da ranar ta mata ta wannan shekarar babban Sakataren Majalisar Dinkin Duniya Antoni Guterres ya ce samun daidaito tsakanin jinsi sai da iko sabili da haka ne majalisar ta shi ta karfafa mata domin su ma su samu ikon fada a ji da ikon aiwatar da abubuwan kansu da ikon dogaro ga kai
Ga karin bayani daga wadannan rahotanni uku
Rahoton Tamar Abari daga Jamhuriyar Nija
Rahoton Haruna Dauda daga Bornon Najeriya
Sai kuma rahoton Abdulwahab daga Bauchin Najeriya

Dubi ra’ayoyi
Yau ana zaben Shugaban kasa a Saliyo, kasar da tattalin arzikinta ya durkushe saboda fama da annobar Ebola da ta yi a shekarar 2014
Masu kada kuri’a a kasar Saliyo na garzayawa runfunan zabe a yau dinnan Laraba, don zaben sabon Shugaban kasa wanda su ke fatan zai jagoranci wannan kasa ta yammacin Afirka, ta yadda za ta fita daga yanayin tattalin arzikin da ya tabarbare bayan annobar Ebola ta 2014
Mutane 16 ne ke takarar gadan Shugaba Ernest Bai Koroma mai baring ado, wanda ya kammala wa’adojinsa biyu masu tsawon shekaru biyar-biyar
‘Yan takara biyu mafiya tashe su ne Samura Kamara na jam’iyyar All People’s Congress (APC) mai mulki, ta su Shugaba Koroma; da Julius Maada Bio, Shugaban jam’iyyar Sierra Leone People Party’s (SLPP)
Jam’iyyun APC da SLPP sun taba jagorantar wannan karamar kasar daya bayan daya, tun bayan da ta samu ‘yancin kai daga Burtaniya a 1961
To amma sabuwar jam’iyyar nan ta National Grand Coalition, wadda tsohon jami’in diflomasiyyar MDD Kandeh Yumkella ke jagoranta, ta ja hankalin matasa masu zabe, wadanda bas u goyon bayan APC da SLPP
Kasancewar ‘yan takarar da yaw aka iya dada yiwuwar zuwa zagaye na biyu, muddun babu wanda ya zamu kashi 55% na kuru’un
Dubi ra’ayoyi
Bakin haure daga Libya 21 ne suka bace bayan da wani abu ya firgitar dasu yayinda wasunsu an koma dasu Libyan kana wani jirgin 'yan kasuwa daga Cyprus ya kwashe wasu zuwa Cyprus din
Akalla bakin haure 21 daga Libya ne suka bata, kuma ake fargabar ruwa ya cinye su a yayin da suke kokarin yin bulaguro mai tsananin hatsari na tsallaka tekun Bahar Rum zuwa kasar Italiya a makon da ya gabata
Hukumar kula da kaurar mutane ta MDD ta fada a jiya Talata cewa wadanda suka bacen suna daga cikin wasu bakin haure masu yawa da suka tashi daga Libya a cikin kwale kwalen katako da na roba wadanda aka ceto wasunsu a teku
Wadanda suka tsira sun ce wani abu ya firgita mutane a daya daga cikin kwale-kwalen, har wasu suka fada cikin teku, amma kuma babu wani takamammen bayanin yadda abin ya faru
Jami’an tsaron gabar tekun Libya sun dawo da wasu Libya, yayin da wani jirgin ruwan 'yan kasuwa na kasar Cyprus ya kwashe saura kuma sun isa birnin Pozzallo na kasar Italiya mai tashar jirgin ruwa jiya talata
Adadin bakin hauren da suke kokarin zuwa nahiyar Turai daga Libya yayi kasa ainun, idan aka kwatanta da bara a daidai wannan lokaci, saboda wata yarjejeniyar da kasashen Libya da Italiay suka kulla ta mayar da irin wadannan bakin haure zuwa kasashensu, da zaran an kama su kan teku
Jami’an hukumar kula da ayyukan kaurar mutane ta MDD, sun ce mutane 421 sun mutu yayin da suke kokarin tsallakawa zuwa Italiya a cikin wannan shekara, idan aka kwatanta da mutane 521 da suka mutu a daidai wannan loakci a shekarar 2017
Amma kuma sun ce sama da mutane dari sun mutu a cikin irin wannan bulaguro mai hadari zuwa kasar Spain a bangaren yammacin tekun na Bahar Rum
Dubi ra’ayoyi
A wani bangare na shirye-shiyensa na kai ziyara nahiyar Afirka, Sakataren Harkokin Wajen Amurka, Rex Tillserson, ya zayyana irin taimakon da Amurka za ta dada ba wa kasashen Afurka
A baya ya jaddada muhimmancin huldar diflomasiyya da kasuwanci da tattalin arziki da tsaro tsakanin Amurka da Afirka
Amurka ta ce za ta bayar da tallafin dala miliyan dari biyar da talatin da uku (533 miliyan) ga kasashen Afirka kamar Najeriya, da Habasha, da Somaliya, da Sudan Ta Kudu da kuma kasashen da ke yankin Tabkin Chadi, wato kasashen da ke fama da karancin abinci sakamakon rikici ko suka yi fama da fari na tsawon lokaci
Sakataren Harkokin wajen Amurka, Rex Tillerson ne ya yi wannan sanarwar yau a Jihar Virginia gabanin ziyarar da zai kai wasu kasashen Afirka guda biyar, ciki har da Najeriya
Wannan karin kudaden tallafin daga Amurka zai taimaka wajen samar da agajin abinci ga masu bukata, da samar da tsaftataccen ruwan sha, da agajin gaggawa na kiwon lafiya musamman ta wajen dakile cututtuka masu yaduwa a cikin al’umma da sauransu
A cewar ma’aikatar harkokin wajen Amurka, wadannan kudaden tallafin za a rarraba su kamar haka: Sudan ta kudu za ta samu kusan dala miliyan 184, Habasha da Somaliya kowanensu zai samu sama da dala miliyan 110, sannan kuma dala miliyan 128 zai je ga Najeriya da sauran kasashen da ke yankin tafkin Chadi
Amurka ta kasance kasar da fi kowacce bayar da taimakon agaji ga kasashen Afirka masu fama da rikici, inda tun daga farkon shekarar 2017 ta bayar da kusan dala biliyan uku
Dubi ra’ayoyi
Cutar tayi sanadiyar mutuwar mutane fiye da 900 tun daga watan Janairu na shekarar 2017 zuwa bana
Jami’an kiwon lafiya a Afrika ta kudu sun gano silar barkewar cutar da ake kira Listeria, wadda ke janyo masassarar amai da gudawa, da ta yi sanadiyar mutuwar mutane 180
Ministan lafiyar Afrika ta kudu Aaron Motsoaledi ya fadawa manema labarai shekaranjiya Lahadi cewa an gano inda cutar ta samo asali a wata masana’antar abinci dake Polokwane, a arewa maso gabashin Pretoria babban birnin kasar
Motsoaledi ya yi kira ga jama’a akan su guji cin duk wani nama da aka sarrafa don amfanin nan take, ya kuma bada umurni a dakatar da sayar da daskararren nama saboda barkewar cutar, ciki harda Polony, wani nama da ake sarrafawa a kasar
Mozambique da Namibia sun riga sun sanar da dakatar da shigo da wadannan kayayyakin kasashen su ba tare da bata lokaci ba, yayinda Botswana da Zambia suka sanar da matakin hana sayen kayayyakin
Shugaban kamfanin Tiger Brands, daya daga cikin manyan kamfanonin abincin Afrika ta kudu wanda kuma shi ke da masana’antar da aka ce an gano cutar, ya ce babu wata alaka tsakanin kayan abincin kamfaninsa da mace-macen da aka yi
Dubi ra’ayoyi
Faifan bidiyon da kungiyar ISIS ta fitar ya nuna yadda kungiyar ta yiwa sojojin Amurka kwantar bauna a Nijar har ta kashe hudu cikinsu a shekarar da ta gabata
Wani faifan bidiyon farfaganda da kungiyar ta'addanci ta ISIS ta fitar ya nuna kwanton baunar da aka yi a Nijar har aka kashe sojojin Amurka hudu bara
Faifan bidiyon ya nuna lokacin da aka kaiwa Amurkawan hari
Sojojin ba su da isassun makaman da zasu tunkari dumbin mayakan dake dauke da bindigogin da ake sabawa a kafada, da gurneti
Bisa ga dukkan alamu wani bangaren bidiyon mai tsawon kusan minti tara, an dauke shi ne da kyamarar daukar hoto da ake makalawa a hular kwano ta daya daga cikin sojojin da aka kashe
Wannan bangaren hoton bidiyon ya nuna wadansu sojoji guda biyu suna harbi suna gudu gefen wata mota yayinda ake harbinsu kusa da kauyen Tongo Tongo
Bidiyon ya kare a inda sojan dake dauke da kyamarar ya fadi, yayin da aka ga mayakan ISIS sun zo sun kewaye shi, suka kuma harbe shi
Ma’aikatar tsaron Amurka ta fada jiya Litinin cewa, tana sane da faifan bidiyon
Tace, “fitar da faifan bidiyon ya nuna irin rashin imanin makiyan da muke yaki da su
”
Kwanton baunar da aka yi ranar hudu ga watan Oktoba shekara ta dubu biyu da goma sha bakwai, ya sa ma’aikatar tsaron Amurka gudanar da bincike domin sanin ko sojojin sun sami horaswar da ta kamata, da ko suna da makaman gudanar da aiki a kasar dake yammacin Afrika
Ana kyautata zaton za a fitar da sakamakon binciken cikin wannan watan

Dubi ra’ayoyi
Isabel dos Santos wadda mahaifinta ya nada ta shugabar kamfanin man Angola yayinda yake shugaban kasa ta musanta zargin da magajinta ya yi cewa akwai alamar tambaya akan shugabancinta yayinda mujallar Forbes ta ce Isabel ta mallaki dalar Amurka fiye da miliyan dubu biyu
Isabel dos Santos, tsohuwar shugabar kamfanin mai na kasar Angola, Sonangol, ta musanta zargin da magajinta ya yi cewa ta gudanar da wadansu huldar kasuwanci da suka shafi kamfanin da ake da alamar tambaya a kai
A cikin sanarwa mai tsawon shafi goma sha uku da ta fitar ranar Lahadi, Dos Santos, macen da tafi kowacce mace arziki a Afrika, wadda mujallar harkokin kasuwanci ta Forbes ta yi kiyasin cewa, kudin da take dashi ya kai dala miliyan dubu biyu da dari shida, ta musanta abinda ta kira bata suna da ake yi mata
Makon da ya gabata, shugaban kamfanin Sonangol, Carlos Saturnino ya bayyana cewa, wani binciken da aka gudanar a cikin kamfanin ya nuna wata huldar kasuwanci ta dala miliyan talatin da takwas da wani kamfani dake Dubai wadda Santos ta amince da ita jim kadan a bayan da AKA SAUKAR DA ita daga kan kujerar shugabancin kamfanin a watan Nuwamba, bayan watanni goma sha shida a matsayin
Dos Santos ta kare huldar kasuwancin da cewa, an biya kudin ne ga kwararru da aka tuntuba kuma bai sabawa ka’ida ba
Tace ta gudanar da aikinta ne kamar yadda doka ta tanada har zuwa lokacin da za a rantsar da wanda zai maye gurbinta
Ranar Jumma’a mai shigar da kara na kasar Angola ya bayyana cewa, yana nazarin zargin da Saturnino ya yi
Mahaifin Dos Santos, Jose Eduardo dos Santos, wanda ya shugabanci Angola daga shekarar dubu da dari tara da saba’in da tara zuwa watan Satumba bara, shine ya nada ta shugabar kwamitin darektocin kamfanin mai na Sonangol
Shugaban kasar da ya gaje shi, Joao Lourenco ya sauke ta daga mukamin, wanda ya ci alwashin yaki da cin hanci da rashawa da ya gurguntar da tattalin arzikin kasar

Dubi ra’ayoyi
Kimanin shekaru 61 da suka gabata ne kasar Ghana ta samu 'yancin kai daga turawan Ingila da suka yiwa kasar mulkin mallaka kuma mutane irin su Dr
Kwame Nkurma shugaban kasar na farko da Dr
Danquah da sauransu suka yi gwagwarmayar kwatowa kasarsu 'yancin
Yau ce kasar Ghana ke bikin cika shekaru 61 da samun 'yancin kai daga turawan Ingila da suka yi mata mulkin mallaka
Shugaban kasar na farko Dr Kwame Nkurma a ranar samun 'yancin kan ya ce kasar ta samu 'yanci har na illamasha allahu sai dai ya kara da cewa 'yancin Ghana ba zai yi tasiri ba sai sauran kasashen Afirka sun samu tasu 'yancin tare da walwala
Kamar yadda aka saba za'a yi paretin jami'an tsaro a dandalin 'yancin kai dake babban birnin kasar, wato Accra
Wasu shugabannin kasashen Afirka da suka hada da Shugaban Tarayyar Najeriya Muhammad Buhari, zasu halarci taron bikin
Shugaban Najeriya shi ne ma babban bako mai jawabi
Farfesa Usman Bali ya ba Muryar Amurka takaitacen tarihin gwagwarmayar samun 'yancin kai a kasar
A cewarsa ba cikin ruwan sanyi turawan mulkin mallaka suka mika mulki ba sai da aka yi fafutika da dama
Tun shekarar 1947 aka kafa jam'iyyar siyasa ta neman 'yanci
Wasu jam'iyyun sun biyo baya har aka samu 'yancin kai
Baicin Dr Kwame Nkurma Farfesa Usman ya ambaci wasu da suka yi ruwa da tsaki wajen kwatowa kasar 'yanci kamar irinsu Dr
Danquah da Akufo Adoo da dai sauransu
A saurari rahoton Ridwan Abbas da karin bayani

Dubi ra’ayoyi
Jawabin da shugaban majalisar dokokin Jamhuriyar Nijar ya yi gabanin yin nazarin kudurorin da bangaren zartarwa ya gabatar mata ya bar baya da kura
A Jamhuriyar Nijer yayin da majalisar dokokin kasa ta fara zaman taronta a yau domin nazarin wasu kudirorin dokar da gwamnatin kasar ta gabatar, ‘yan adawa sun nuna rashin jin dadinsu da jawabin shugaban majalisar Ousseini Tinni
‘Yan adawa sun ce shugaban majalisar ya karkatar da jawabinsa akan wasu batutuwa kamar na yi wa majalisar kwalliya a maimakon halin kuncin da tallakawa ke ciki
Daga cikin korafe-korafen da ake ta batu a kasar ta Nijar a ‘yan kwanakin nan, sun hada da korafin sabuwar dokar harajin 2018
Sanna daga cikin kudurorin da gwmnatin ta gabatar, akwai dokar aikin alkalan shari’a da dokar aikin ma’aikatar shige da ficen kaya
Amma masu rin jaye a majalisar sun ce sai an yi nazari kafin su yi magana akan batutuwan
“Duk abinda gwamnati ta yi a lokacin da ba ma nan, idan dai bisa harkar ka’ida ne, dole sai an gamu a maido shi nan, an tattauna an bincika an ga yadda ya kamata a yi
” Inji Shittu Mamane, dan majalisa a bangaren masu rinjaye
Sai dai, jawabin na shugaban majalisar a cewar ‘yan adawa, bai gamsar da su ba domin bai tabo inda yake yi wa ‘yan kasar kaikayi ba
“Kasafin kudi ya sa talakawa suna ji a Nijar, wane tsari ne ya kamata mu ‘yan majalisa ya kamata mu dauka mu share masu hawaye? Inji Kakakin ‘yan majalisar, Sumana Sanda




Dubi ra’ayoyi
Biyo bayan taron manoma albasa da masu saka jari na kasashen waje da shugaban Nijar ya jagoranta zuwa Faransa bara, yanzu bukata ta biya domin masu hannu da shuni sun isa jihar Toua sun kuma gana da manoman tare da tabbatar cewa zasu girka injin nika albasa cikin kasar a daina fitar da ita danya
A watan Disamban bara ne wakilan kungiyoyin manoman albasa dake Nijar a karkashin shugabancin shugaban kasar, Mahammadou Issoufou, suka gana da wasu masu hannu da shuni a kasar Faransa domin neman hanyar habaka noma da sarafa albasa a kasar
A lokacin ganawar ce masu hannu da shuni suka yi alkawarin dafawa manoman da girka injin na nika albasa cikin kasar ta Nijar
Yanzu dai masu hannu da shunin sun isa garin Madawa a jihar Toua, garin da ya kasance inda aka fi noman albasa a duk fadin kasar
Injiniya Blaise Madunga shi ne wakilin kungiyar da ta sha alwashin tallafawa manoma albasa a kasar ta Nijar ta hanyar nika albasa da romaji
Bisa bayanin da Blaise Madunga ya yi sun gana da masu hannu da shuni na cikin kasar da su ma zasu ba da nasu tallafin a matsayin saka jari
Inji Madunga sun ziyarci gonakan manoman, sun yi taro da kungiyoyinsu kuma sun himmatu
A taron masu hannu da shuni da manoman albasa, Malam Bubakar Adamu daraktan zauren 'yan kasuwa, manoma da masu aikin hannu ya ce daya daga cikin matsalolin dake hana ruwa gudu a harkokin manoma albasa a Nijar shi ne daukar takardar da duk wanda zai fita da albasa daga kasar sai ya riketa
Ga rahoton Haruna Mamman Bako da karin bayani

Dubi ra’ayoyi
Bincike ya nuna cewa matasan sun taka muhimmiyar rawar gani wajen dukufa kan ayyukan raya kasa da al'uma
Tawwagar matasan da suka wakilici jamhuriyar NIJER a haduwar YALI ta 2017, watau taron shekara shekara na matasa daga nahiyar Afirka karkashin shirin da tsohon shugaban Amurka Barack Obama ya kafa; ta karrama wasu matasan kasar bayan da bincike ya gano cewa, sun fi takwarorinsu gwada son kasa bisa la’akari da yadda suka taka rawar gani a aiyukan sa kai don ci gaban al’uma
Da yawa daga cikin wadandan aka karraman, sun bayyana farin cikin su, kuma sun ce wannan zai kara karfafa musu guiwa su ci gaba da gudanar da irin wadannan ayyuka
Jakadan Amurka a jmahuriyar Nijar, Eric P
Whitaker, wanda ya halarci dukkan nin bikin, yayi alkawarin Amurka zata ci gaba da tallafawa matasan jamhuriyar Nijar ta ko wani fanni, kama daga karatu da sanin makamar aiki da sauransu
Ga karin bayanin da wakilin Sashen Hausa Sule Mummuni Barma ya aiko mana daga Niamey


Dubi ra’ayoyi
An kai hare-hare kan Ofishin Jakadanci da kuma cibiyar raya al’adu ta kasar Faransa da ke Ouagadougou, babban birnin kasar Burkina Faso
Akalla mutum hudu suka mutu, bayan da wasu mahara suka far ma ofishin jadancin Faransa da cibiyar raya al'adun kasar da ke birnin Ouagadougou a Burkina Faso
Shaidu sun fada ma kafar labarai ta AFP cewa wasu ‘yan bindiga 5 sun fito daga cikin wata mota su ka bude wuta kan wasu masu wuce wa kafin suka danna zuwa ofishin jakadancin
Wani wakilin kafar labaran AFP ya ce ya ji ana mummunar musayar wuta, ya kuma ga wata mota na cin wuta, wadda aka ce ta ‘yan bindigar ce
Wani kusar gwamnatin Burkina ya ce suna yi wa abin kallon kamar hari ne na ‘yan ta’adda
A can Faransa kuma, shugaban kasar Emmanuel Macron, ya ce yana biye da abubuwan da ke gudana a babban birnin na Burkina Faso
Wani sakon da aka saka a kafar sadarwa ta FaceBook ta ofishin Jakadancin Faransar na cewa, “ana shirin kai hari kan ofishin jakadancin Faransa da cibiyarta
Don haka kar a fito
”
Nan take dai babu wanda ya bugi kirji ya dauki alhakin wannan hari

Dubi ra’ayoyi
Kasar Ghana ta soma fuskantar barazanar 'yan fashi da makami musamman a harabar bankuna da kamfanonin canji da sauran wuraren da ake hada-hada da kudi
An bayyana cewa kasar Ghana na fuskantar barazanar ‘yan fashi da makami musammam a birnin Accra da Tema inda har sakamakon irin wannan lamari yayi dalilin mutuwar wani dan taliki, Mustapha Hamid
To sai dai duk da cewa jami'an tsaro na iya bakin kokarin su amma har yanzu da sauran rina a kaba, domin ko kawo yanzu ba mutun daya da aka samu nasarar kamawa kan aikata wannan danyen aiki
Fashi da makamin da ya addabi biranen biyu ya fi aukuwa ne a harabar bankuna da wuraren da ake canji kudaden waje ko aika da kudi waje
Ga Rilwanulla Mukthar Abbas da karin bayani a cikin rahotonsa


Dubi ra’ayoyi
Kakakin gwamnatin Sudan ta Kudu ya yi watsi da zargin da wani rahoton Mjalisar Dinkin Duniya ya yiwa wasu sojojin kasar cewa sun aikata muggan lafuka tare da cin zarafin mutane abun da ka iya kaisu gaban kotun manyan laifuka na kasa da kasa
Kakakin shugaba Salvar Kiir na Sudan ta Kudu, ya yi ALLAH waddarai da rahoton hukumar kare hakkin bil Adama ta Majalisar Dinkin Duniya, MDD, wanda ya zargimanyan jami'an sojojin kasar ta Sudan ta Kudu masu yawa da aikata laifuffukan yaki
A wata hira ta musamman a cikin shirin Muryar Amurka da ake kira South Sudan In Focus da aka yi jiya Alhamis, Ateny Wek Ateny yace rahoton na hukumar na cike da rudu, na bayanan da suka saba ma juna, abinda ka iya sake haifar da sabuwar koma baya ga kasar
Rahoton hukumar Kare hakkin bil Adama ta MDD da aka fitar ranar 23 ga watan jiya, ya bayyana manyan jami'an soja su fiye da 40 wadanda majalisar ta ce kowannensu yana dauke da alhakin laifuffukan yaki da laifuffuka na cin zarafin bil Adama a Sudan ta Kudu
Masu binciken ayyukan cin zarafin mutane sun tattara bayanai daga wurin shedun da suka ga wannan tuhumar da ake cewa an aikata ga fararen hula, wanda kuma mutanen dake sanye da kayan sarki ne suka aikata wannan aika-aikan, wadanda galibin su sojojin gwamnatin Sudan ta Kudu ne
Rahoton ya bada musalin wasu kwamandoji wadanda sune ke da alhakin kai munanan hare-hare a kan fararen hula a sassa daban-daban
Sai dai Ateny ya ce idan wannan batu gaskiya ne to hukumar ta MDD ta mikawa gwamnatin Sudan ta Kudu sunayen wadannan jami'an sojan da ake zargi da kuma irin shaidar da ake da ita cewa sun aikata abubuwan da ake zarginsu
Akan haka yayi fatali da wannan rahoton ya ce wanna na iya kawo wa kasar koma baya a yunkurin da take yi na shawo kan rikicin da ya addabeta

Dubi ra’ayoyi
Mako guda bayan kisan da aka yi wa wasu dakarun kasar Mali, an kashe sojojin wanzar da zaman lafiya na Majalisar Dinkin Duniya hudu a yankin Mpoti
Majalisar Dinkin Duniya, ta ce an kashe dakarunta da ke wanzar da zaman lafiya a jiya Laraba, yayin da motarsu ta taka nakiya a tsakiyar kasar Mali
Rundunar wanzar da zaman lafiya a kasar ta Mali da aka fi sani da MINUSMA, ta ce dakarun na tafiya ne a tsakanin Boni da Dountza a yankin da ake kira Mpoti
Baya ga wadanda suka mutu, wasu dakarun hudu sun samu munanan raunuka a cewar rundunar
A ranar Talatar da ta gabata aka kashe wasu dakarun Mali shida a wannan yanki, a wani lamari mai kama da wannan
Kakakin Majalisar Dinkin Duniya, Stephane Dujarric, ya ce, Sakatare Janar, Antonio Guterres, ya yi Allah wadai da wadannan hare-hare da aka kai akan dakarun
Ya kuma ce, wannan hari, wanda ya kwatanta a matsayin na “ragwanci” ba zai kashe wa rundunar ta MINUSMA kwarin gwiwa ba, a yunkurin da ta ke yi na ganin mutanen Mali sun samu zaman lafiyan da suke muradi
A shekarar 2013 aka tura dakarun na Majalisar Dinkin Duniya su 11,000 zuwa Mali, domin yakar masu tsatsauran kishin addini da kuma tabbatar da doka da oda




Dubi ra’ayoyi
Majalisar Dokokin Afirka ta Kudu ta fara daukan matakan da zasu kaiga soma kwace filayen da fararen fata tsiraru suka mallaka ba tare da biyan diyya ba a lokacin da suke mulkin wariyar fata
Majalisar dokokin Afrika ta Kudu ta dauki matakin farko na kafa dokar da zata ba gwamnati ikon kwace filayen da mutane suka mallaka ba tare da biyan diyya ba
Burin da ake nema a cimma da wannan tsarin da jam’iyyar ANC mai mulki ta gabatar shi ne cike gibin dake akwai da ya durkusar da bakaken fatar kasar
Duk da yake tsarin ya sami gagarumin goyon baya, zai dauki lokaci kafin a iya aiwatar da shi
Majalisar dokokin ta kada kuria ranar Talata kan yadda za a yiwa kundin tsarin mulki gyaran fuska ya bada damar kwace filaye, abinda ya kwantawa al’ummar kasar da turawa tsirarru har yanzu suke iko da galibin gonaki a rai
Sai dai dan siyasa mai ra’ayin mazan jiya Julius Malema, yace ba wani canjin a zo a gani da za a samu
Injishi “Babu wanda zai rasa gidansa, babu wanda zai rasa masana’antarsa, abinda kawai muke cewa, shi ne, ba zasu mallaki kasar ba, za su yi haya ne, bisa ga shirin da aka yi musamman bayan yiwa kundin tsarin mulkin kasar garambawul”
Jam’iyyar hamayya ta Democratic Alliance ta kada kuriar kin amincewa da matakin, ta kuma dora alhakin jinkirin sake raba gonaki kan jam’iyyar ANC wadda ke mulki a kasar tun bayan kawar da mulkin wariyar launin fata a shekarar 1994

Dubi ra’ayoyi
Cikin farmakin da rundunar sojin Amurka dake nahiyar Afirka ko AFRICOM ta dinga kaiwa kan mayakan al-Shabab a Somalia ta kashe wasu mayakan tare da jikata wasu da dama

Rundunar sojojin Amurka a nahiyar Afrika ta ce ta kashe mayakan al-Shabab guda biyu kana ta raunata wasu a wani farmaki ta sama da ta akai a kudancin Somalia
Rundunar da ake kira AFRICOM a takaice, ta ce ta kai farmaki ta saman ne a ranar Litinin a kusa da garin Jilib dake tsakiyar yankin Jubba
Wannan shine farmaki na hudu a Somalia da rundunar sojin Amurka ta kai a cikin wannan shekara
A baya, Sojojin sun kai farmaki a kan al-Shabab a ranakun biyu ga watan Janairu da 18 da kuma 19 ga watan Faburairu
A halin da ake ciki, mayakan al-Shabab guda goma suka gudu daga wurin gyara halayensu a garin Garowe a daren Lahadi, a cewar jami’an tsaro suna fadawa sashen Somalia na Muryar Amurka
Mutanen sun gudu ne da misalin karfe takwas na dare agogon kasar, yayin da 'yan ta’addar suka haura katanga suka sulale cikin duhu a cewar majiyar
Jami’ai a yankin Puntland sun ki magana ga 'yan jarida a kan gudun da mutane suka yi, amma majiyar ta fadawa sashen Somalia na Muryar Amurka cewa, shugaban wannan yankin Abdiweli Mohamed Ali Gas ya bada umarni a gudanar da bincike

Dubi ra’ayoyi
Hukumar da ke kula da sasanta jama’a a jamhuriyar Nijar ta bayyana za ta sa baki domin samun maslaha a rikicin da ya kunno kai tsakanin ofishin ministan ilimi a matakin firamare da malaman kwantarangi mata da ke korafi kan matakin canzawa wasu daga cikinsu wuraren aiki ba tare da la’akari da matsayinsu na matan aure ba
Daruruwan mata sun yi dafifi a ofishin Hukumar da ke kula da sasanta jama’a a jamhuriyar NIJER inda suka bukaci hukumar da ta sa baki domin ganin ma'aikatar ministan ilimi a matakin firamare ta soke matakin aika wasu matan aure malaman kwantiragi zuwa wasu sassa dabam, da nufi rage cinkoson malamai a Yamai

Kimanin malamai dubu biyu ne ke zaune ba su da ajin koyarwa
Shugabar kungiyar malaman kwantiragi mata, Fatimata Isaka ta ce,
"Mu uwaye ne don haka ba za mu yarda mu bar 'ya'yanmu ba, shi ya sa mu ka kawo kukanmu nan
"
Bayan wata ganawa ta 'yan mintoci kadan, da shugabannin kungiyar malaman kwantiragi mata, Shugaban Hukumar da ke sasanta 'yan kasa, Malam Ali Sirfi ya karbi korafin a hukumance sannan ya gindaya musu wasu sharudda masu alaka da tsarin aiki
Darektan ofishin babban jami'in hukumar ta Mediature, Alhaji Moustapha Kadi Oumani yace, ya kamata mata sun dakatar da zaman dirshan da suke yi domin su jira su ga yadda abubuwa za su kasance bayan hukumar ta gana da sauran hukomomin da ke jayayya tsakaninsu
Za su kuma nemi ji ta bakin ministan ilimi da kansa domin samun maslaha
A makon da ya gabata malaman mata sun kai kukansu ga shugabannin kungiyar malaman addinin Islama ta IEN akan neman a sauya wannan matakin mayar da su wasu wurare dabam da nufin rage cinkoso
Sai dai alama haka ba ta cimma ruwa ba yayin da wa'adin da gwamnatin ta diba wa malaman da wannan mataki ya shafa domin komawa sabbin wuraren aiki ke cika a ranar 5 ga watan Maris

Saurari cikakken rohoton Sule Moumini Barma

Dubi ra’ayoyi
An zabi birnin Damagaram a matsayin birnin da zai karbi bakuncin bikin zama Nijar jamhuriyya na wannan shekara
Firai Ministan Jamhuriyar Nijar, Birji Rafini, ya kaddamar da fara aikin sallar Damagaram sabuwa da za a yi ranar 18 ga watan Disamba,
Wannan rana ita ce ranar da Nijar ta zama Jamhuriya, inda ake sa ran a wannan shekaran birnin Damagaram ne zai karbi bakuncin bikin
“Dole a kama aiki fiye da yadda aka yi a Maradi da Doso da Tahou, ya zamanto Damagaram, ya zama babban birni
”
Firai minitsan ya kara da cewa “kowa ya san cewa, Zinder, garin tarihi ne
”
Mansour Haji Dodo, minista mai ba da shawara a fadar shugaban kasa, wanda shi ne shugaban kwamitin gina birnin ya ce za a bai wa ‘yan kasuwa dama su kawo gudunmawarsu wajen gina birnin na Damagaram
“Za a ba su dama su shigo da kayayyakin gini, ba tare da sun biya kudin haraji ba, wannan shi ne gudunmuwar gwamnati
” Inji Ministan
A duk shekara, akan zabi birni guda a matsayin wanda zai karbi bakuncin bikin zama kasar ta Nijar Jamhuriyya
Saurari rahoton Tamar Abari domin jin karin bayani:






Dubi ra’ayoyi
Hassan Ali Khaire, Firayim Ministan Somalia ya umurci 'yan sandan kasar da su gaggauta inganta matakan tsaro a Mogadishu bayan da kungiyar ta'addancin kasar ta kai harin da ya hallaka mutane 40
Prime Ministan kasar Somalia, Hassan Ali Khaire, ya umurci ‘yan sanda da jami'an leken asiri da su gaggauta inganta matakan tsaro a Mogadishu, babban birnin kasar, a bayan wani harin da kungiyar Al’shabab ta kai wanda yayi sanadin mutuwar mutane kusan 40 a ranar jumma'ar data gabata
Harin na ranar jumma'a shine irinsa na farko da kungiyar ta Al’shabab ta kai a babban birnin kasar tun cikin watan oktoban bara inda wata babbar mota ta tada bam da yayi dalilin mutuwar mutane sama da 500, sai kuma wani harin da suka kai a hotel sati daya bayan aukuwar na babbar mota, nan ma mutane 30 suka mutu
‘’Tsaro shine babban abinda muka sa gaba yanzu’’Inji Khaire, Ba zamu yarda da kashe mutanenmu ba, ba zamu yi kasa a gwiwa ba, don harin tada bam guda ko biyu, wajibi ne ku tabbatar da an kawo karshen rashin tsaro a Magadishu

Dubi ra’ayoyi
Ko a Lahadin nan sai da dubban mutane suka fito domin zanga-zanga kan kasafin kudin bana na kasar, saboda karin haraji
Kamar yadda wakilin Sashen Hausa a Niamey, Sule Mummuni Barma ya fada; karo na hudu a kasa da watannin biyu, kungiyoyin fafitika a jamhuriyar Nijer sun gudanar da zanga zanga a ranar lahdi 25 ga watan fabreru, da nufin tilastawa ma’ikantar kasar su canza ra’ayi akan dokar harajin 2018, wace tuni talakawa suka fara korafi akan yadda ta haddasa tsadar rayuwa
A gangamin shugabanni suna ci gaba da bayyana damuwa kan irin wahalhalu da wannan kasafin kudi, wadda a ciki hukumomi suka tsawwala haraji kan al'umar da tuni take fama da mawuyacin hali
Wani mai magana da yawun gamayyar jam'iyun da suke cikin gwamnati, yace idan aka lura, babu inda ake zanga-zanga a duk fadin Nijar, sai a Niamey, inda kamar yadda yake cewa, nan ne cibiyar 'yan adawar kasar
Ya kara da cewa ai da zanga zangar da farar hula ce da tuntuni gwamnati ta saurare su
Ga karin bayani daga rahoton Sule Barma


Dubi ra’ayoyi
Wannan ya kasa da burin ma'aikatar kiwon lafiya na rage mace macen da kashi 75% kamin 2015
Darektan sashen kiwon lafiyar iyali na Ghana, Dr
Patrick Kuma-Abooagye, yace mata 740 ne suka mutuwa cikin mata dubu dari a lokacin haifuwa
Kasar ta kuduriyar anniyar ganin zuwa shekara ta 2015, kasar ta rage hakan zuwa kashi 75 cikin dari
Duk da haka yace a kokarin da suka yi, yanzu an rage yawan mace macen da kashi 58% cikin dari, watau mata 3oo da yan kai ne suka mutuwa cikin wani dubu dari a lokacin haifuwa
Dr
Aboagye, wand a ya bayyana haka a hira d amuka yi da shi cikin 'yan makon nin nan lokacin da wata tawagar masana kiwon lafiya daga Afirka suka kawo mana ziyarar anan Muriyar Amurka
Dr
Patrick, ya aza nasarar da suka samu kan cikakken goyon baya da suka samu daga gwamnatin kasar, amfani da kungiyoyin raji kare lafiyar mata, da kuma bi-biya domin tabbatar komi yana tafiya cikin tsari
Cikin kalubale da ma'aikatar take fuskanta wajen rage yawan mace-macen, sun hada harda jahilci,da talauci,da rashin wadatattun kayan more rayuwa, dana aiki, musamman a yankunan karkara
Dubi ra’ayoyi
A cigaba da kai hare-haren da kungiyar al-Shabab ke yi a Somaliya, jiya Jumma'a mugunyar kungiyar ta sake hallaka mutane akalla 38 a kasar
Bama-bamai sun tashi a wasu motoci biyu a Mogadishu, babban Birin kasar Somliya jiya Jumma’a, su ka hallaka mutane akalla 38, a cewar majiyoyin soji
Dr
Abdulkadir Abdirahman Adam na sashin motocin daukar majinyata, ya ce an yi niyyar kai harin ne a Fadar Shugaban kasa da kuma wani otal
Mutane akalla 30 ne dai su ka ji raunuka
Adam yace akasarin wadanda abin ya rutsa da su fararen hula ne
Fashewa ta farko ta auku ne daura da hedikwatar hukumar leken asirin tsaron kasar
‘Yan mintoci daga bisani sai, sai wani bam din ya kuma tashi a wani wurin duba ababen hawa da ke a tazarar mita 300 daga Fadar Shugaban kasar Somliya
Kungiyar al-Shabab ta yi ikirarin kai harin a wani bayanin da ta saka a yanar internet, inda ta ce ta auna harin ne kan jami’an gwamnati da kuma jami’an tsaro

Dubi ra’ayoyi
Har yanzu dai tsarin dimukuradiyya na tangal-tangal a kasar Djibouti, musamman ganin bangaren adawa ya sake kauracewa zabe a kasar
Bayan kauracewa zaben Shugaban kasa na shekarar 2016, babbar jam’iyyar adawar Djibouti MRD, ta ce ba za ta shiga zaben Majalisar Dokokin da ake yi a yau Jumma’a ba a kasar, al’amarin dake kawo fargabar cewa tsarin Dimukuradiyya baya aiki a kasar ta gabashin Afrika
“A Djibouti, akwai matsalar halacci, wato na tsarin dimukuradiyya da kuma matsalar halaccin Majalisar Dokoki saboda sam ba a gudanar da sahihan zabuka,” Kamar yadda Daher Ahmed Farah, shugaban jam’iyyar ta MRD ya gayawa Muryar Amurka
Farah yace gwamnati ta saba wa yarjejeniyar da aka cimma a karshen shekarar 2014, na kafa Hukumar Zabe ta Kasa mai zaman kanta
Yace, muddun babu wata hukuma mai zaman kanta da zata sa ido kan harkar zabe, babu yadda za'a tabbatar da sahihancin tsarin zaben
“ Shiga zaben da ba'a yi cikin adalci, tamkar daurewa karya gindi ne
Saboda karya ce kuma jirwaye ne kawai mai kamar wanka
” Duk da nuna sha’awar sauye-sauye da ta yi, hobbasar Djibouti ta bangaren dimokaradiyya bata wadatar ba, a cewar Farah, saboda gwamnatin na murkushe adawa tana kuma takurawa ‘yan jarida

Dubi ra’ayoyi
A yunkurinsu na korar 'yan gudun hijirar kasar Congo da ke zaune a harabar Cibiyar Kula da 'Yan Gudun Hijirar Majalisar Dinkin Duniya, jami'an tsaron kasar Rwanda sun hallaka biyar daga cikinsu
Wasu ‘yan kasar Congo guda biyar sun mutu yau dinnan Jumma’a, lokacin da ‘yan sanda da sojojin Rwanda su ka yi amfani da harsasan gaske wajen tarwatsa ‘yan gudun hijira, wadanda suka shafe kwanaki uku a harabar ofishin Cibiyar Majalisar Dinkin Duniya Mai Kula da ‘Yan Gudun Hijira da ke Yammacin Rwanda
Wata takardar bayanin da ‘yan sandan kasar Rwanda suka fitar tace, “sun yi amfani da irin karfin da ya dace, wanda yayi sanadin jin raunuka ga masu zanga-zanga 20 da ‘yan sanda 7 da aka ruga da su zuwa asibiti
Sai dai kash! Guda biyar daga cikin masu zanga-zangar sun mutu daga bisani sakamakon raunukan da suka ji
”
‘Yan sandan sun ce sun kuma damke mutane 15 daga cikin masu zanga-zangar, wadanda suke zargi da gudanar da zanga-zanga ba bisa ka’ida ba, da yin garkuwa da mutane da kuma ingiza tashin hankali
‘Yan gudun hijirar sun ce adadin wadanda su ka mutu na iya zarce adadin da ‘yan sanda su ka bayar
A jiya Alhamis, Cibiyar Kula da ‘yan gudun hijira ta Majalisar Dinkin Duniya ko UNHCR a takaice, ta yi kiran da a kai zuciya nesa bayan da ta samu rahoton cewa, wata zanga-zangar da aka yi a sansanin ‘yan gudun hijira na Kiziba da ke kasar Rwandar ta rikide zuwa tashin hankali
Dubi ra’ayoyi
Hukumar kare hakkin dan adam ta CNDH ta shawarci mahukuntan kasar jamhuriyar Nijar da su dauki matakan kawo gyara akan wasu tarin matsalolin dake haddasa cece-kuce a yanzu haka cikinsu har da dokar harajin 2018, wacce kungiyoyin fafutika ke ganin tayi tsauri ga masu karamin karfi
A cewar kakakin hukumar CNDH, Talibi Musa, hukumar tayi wannan kira ne bayan lura da yadda tsarin kasafin kudaden shekarar 2018 wanda ke kokarin kawo rikici tsakanin kungiyoyin dake zanga-zangar nuna rashin amincewa da shi
A daya bangaren kuma jam’iyyun kawance masu mulki da a karon farko sun fara tunanin fitowa kan tituna domin nunawa gwamnati cewa suna goyon bayan sabuwar dokar harajin
Hukumar dai na yin kira ga gwamnatin kasar Nijar ta ‘dauki matakan sanyaya zuciyoyin jama’a
Hajiya Maryama Habibu, ‘daya daga cikin kwamishinonin CNDH, tace tun lokacin da ‘yan Majalisu suka saka hannu a dokar, ake ganin bangarori da dama suna fitowa suna nuna rashin amincewa da dokar
Ta kuma yi kira ga gwamnati da ta gyara abubuwan da suka kamata
Hukumar kare hakin ‘dan Adama ta kasa dake Allah wa dai da masu amfani da shafukan sada zumunta don yada kalaman kabilanci, ta bukaci hukumar shari’ar Nijar ta ‘dauki matakan hukunta masu irin wannan mummunar akida dake barazana ga hadin kan jama’a
Domin karin bayani saurari rahotan Sule Muminu Barma

Dubi ra’ayoyi
Binciken da Majalisar Dinkin Duniya ta gudanar a Sudan ta Kudu ya gano cewa gwamnatin kasar na tantance duk wani labarin da 'yan jarida zasu wallafa akan kasar tare da hana jama'a fadin albarkacin bakinsu tare da take hakkin mutane
Wani rahoton Majalisar Dinkin Duniya, MDD, yace gwamnatin kasar Sudan ta Kudu naci gaba da tace duk wani labari da wata kafar yada labarai zata fitar tare da takaita 'yancin fadin albarkacin baki
Rahoton mai taken ‘Yancin bayyana raayi da fadin albarkacin baki na kasar Sudan Ta Kudu’’
Yana gargadin da takaita damar bayyana raayi, wanda kuma wannan yana matukar tasiri ga ‘yan kassa, wannan yasa ake kara samun raguwar bayyana ra'ayi a kasar
A cikin watanni 18 da suka shige, masu bincike na ofishin Ayyukan MDD dake kasar ta Sudan ta Kudu da na ofishin babban jami'in kula da 'yancin dan Adam na MDD dake kasar ta Sudan ta Kudu sun tattauna da wadanda aka ci ma zarafi, da wadanda suka ga abinda akayi ma wasu, da kuma 'yan rajin kare hakkin bil adama, dama ‘yan jarida a fadin kasar ta Sudan Ta kudu, inda aka tattara shaidar zarge-zargen take hakkin bil Adama har sau 99 a kasar
Masu binciken a cikin wani bayani mai shafuka 30 da suka fitar cikin wannan satin, sun ce sun tabbatar da batutuwa har 60 dabam-dabam na tauye hakkin mutane har 102 na bayyana ra'ayoyinsu
A wata yarjejeniyar tsagaita wutar da gwamnati da wasu masu ruwa da tsaki a kasar suka sanya wa hannu a cikin watan Disam,ba, musamman an haramta cin zarafin ma'aikatan kafofin yada labarai
Babban jami'in MDD dake kasar Sudan Ta Kudu, David Shearer, ya shaidawa manema labarai a Juba babban birnin kasar a jiya alhamis cewa yawancin matakan take hakkin su na faruwa a yankunan dake hannun gwamnati, kuma da yawan wadanda wanna abin ya shafa ‘yan jarida ne

Dubi ra’ayoyi
Binciken Transparency International na shekara shekara ya nuna cewa har yanzu cin hanci da rashawa na ci gaba da yiwa kasashen Afirka katutu, lamarin da ya hanasu ci gaba kamar yadda ya kamata
Kasashen Afrika, kudu da Hamada sun ci gaba da kasancewa kan gaba a jerin kasashen da cin hanci da rashawa ya yi katutu, bisa ga binciken da kungiyar yaki da cin hanci da rashawa ta kasa da kasa “transparency International” take gudanarwa shekara shekara
Binciken ya nuna kasar Somaliya ita ce kashin bayan na tsawon shekaru goma sha biyu a jerin kasashen dake yaki da cin hanci da rashawa, bayanda cibiyar ta gudanar da bincike a kasashe dari da tamanin
Binciken ya kuma gano cewa, sama da sulusin kasashen da aka gudanar da binciken basu sami makin da ya shige hamsin cikin dari ba, inda aka dauki arba’in da uku a matsayin madaidaicin maki
Galibin kasashen nahiyar Afrika basu wuce maki talatin da biyu cikin dari ba
Babu wata kasa a duniya da ta tabo samun dari bisa dari
Kasar Neitherland ce kan gaba a matsayin kasar da ba a cika samun matsalar cin hanci da rashawa ba, inda kasar ta sami maki tamanin da tara cikin dari, yayinda kasar Somalia ta sami maki tara
Mai ba kungiyar sa ido kan yaki da cin hanci da rashawa ta kasa da kasa shawarwari ta shiyar Kudancin Afrika, Kate Muwoki tace, “galibin gwamnatocin Afrika basu daukar matakin shawo kan cin hanci da rashawa a yankin, ko da yake shugabannin nahiyar da dama sun dauki matakan sauya dabi’un al’umma
Tace mai yiwuwa ne lamarin ya canza, kasancewa KTA da shugabannin manyan kasashen nahiyar da suka hada da shugabannin kasashe biyu da suka fi karfin tattalin arzikin a nahiyar, Najeriya da Afrika ta Kudu, sun bayyana niyarsu ta ba yaki da cin hanci da rashawa fifiko

Dubi ra’ayoyi
Shugabannin kasashen ECOWAS da suke taro a Ghana zasu kwashi kanaki hudu suna yi domin su cimma matsayi daya akan samar da takardar kudi ta bai daya a kasashensu, abun da shugaban Ghana ya ce yau shekaru 20 ke nan ana magana akan abu daya
Taron da shugaban Ghana Nana Akufo Ado mai masaukin baki yake jagoranta ya samu halartar shugabanin Ivory Coast, Nijar, Togo da gwamnaonin bankunan kasashen tare da ministocin kudi
Shugaba Akufo Ado a jawabinsa ya ce shekaru 20 ke nan da aka soma batun samun takardar kudi bai daya a kasashen yammacin Afirka dake cikin kungiyar ECOWAS
Ya ce babu shakka an fuskanci kalubale akan batun amma tabbas mun dauki aniyar samun kudi na bai daya lamarin da zai taimaka wurin kasuwanci tsakanin kasashen da bunkasa tattalin arzikin yankin
Shugaba Akufo Ado ya kira shugabannin kasashen da su daidaita alamuransu domin samun takardar kudi bai daya ya tabbata
Baicin samar da kudi bai daya shugaban Ghana ya kira kasashen su amince da kudurorin da suka ba al'ummar yankin walwalar tafiya cikin kasashensu da yin kasuwanci a koina ba tare da wasu sharruda ba
Dr Dauda Kontagora masanin tattalin arziki da ya halarci taron ya ce tunanen shugabannin kasashen yammacin Afirka ya na kyau, wato a hade daya, a karfafa kasuwanci da cinikayya kana kudadensu su zama bai daya
Injishi idan kudaden suka zama bai daya zai karfafa tattalin arziki domin 'yan kasuwa ba sai sun nemi canji da kudaden waje ba
Shi ma Malam Suleimanu Mustapha masanin alamuran yau da kullum ya ce nasarar yunkurin zai yi tasiri wa kungiyar ECOWAS
Koda kasashe biyar dake anfani da turancin Ingila suka amince tsakaninsu da yin anfani da kudi bai daya zai taimaka masu matuka
Saurari rahoton Ribwan Abbas da karin bayani

Dubi ra’ayoyi
Sojojin kasar Rwanda sunyi anfani da albarussai na gaske wajen tarwatsa gungun wasu ‘yan gudun hijira na kasar Congo-Kinshasa da suka yi kokarin gudu don ficewa daga sansanin da aka ajiye su, wanda suke korafi game da halin da yake cikin
‘Yan gudun hijira tsakanin dubu uku zuwa dubu hudu ne suka yi tattakin kamar mil biyu daga sansanin nasu na Kiziba zuwa ofishin kula da ‘yan gudun hijira na Majalisar Dinkin Duniya dake ke a gundumar Karongi a yammacin Rwanda din don bayyana korafe-korafen nasu
‘Yan gudun hijiran na neman a chanja musu kasar zama ne, wanda suka ce idan ba’ayi musu hakan ba, zasu taka kafa su koma kasashensu na asali
Yazuwa yanzu dai da gwamnatin Rwanda da Majalisar Dinkin Duniya, ba wacce tayi magana da ‘yan gudun hijiran
Dubi ra’ayoyi
Mabiya darikar Katolika a birnin Konni na Jamhuriyar Nijar, sun kai wa Musulmi ziyarar karfafa dankon zumunci a tsakanin addinan biyu
Wata tawagar Kiristoci daga Cocin Katolika, ta kai wa takwarorinta na addinin Islama ziyara a Birnin Konni da ke Jamhuriyar Nijar
Ziyarar a cewar shugabannin na Katolika, mataki ne na kara karfafa dankon zumuncin da ke tsakanin mabiya addinan biyu, tare da kara tabbatar da zaman lafiya
“Zamanmu a nan Birnin Konni da Musulmi sai godiya, domin Allah ya ba mu sa’a,” na zaman lafiya
Daya daga cikin shugabannin Kiristocin ya fada wa wakilin Muryar Amurka Haruna Mamane Bako, a lokacin da ya tambaye shi dalilin wannn ziyara da suka kai wa Musulmi mabiya mazhabar Shi’a
Malam Asman Bin Isa, daya daga cikin shugabannin kungiyar ta mabiya mazhabar Shi’a a Konni, ya ce wannan ziyara tana da matukar muhimmanci
“Dama tun asali akwai alaka tsakanin Musulmi da Kiristoci, mun tattauna akan zaman lafiyarmu da yadda kowanne mu zai yi addininsa ba tare da ya shiga gonar wani ba
” Inji Malam Isa
Saurari cikakken rahoton Haruna Mamane Bako domin jin karin bayani:













Dubi ra’ayoyi
Daruruwan malamai mata sun yi tattaki zuwa ofishin kungiyar addinin Islama da ke Yamai domin nuna fushinsu kan yadda aka sauya masu wurin aiki, lamarin da suka ce zai iya shafar rayuwarsu ta aure da tarbiyar yara
A Jamhuriyar Nijar matan da ke koyar wa a makarantun firaimare sun bukaci shugabanin babbar kungiyar addinin Islama ta kasa da su shiga tsakani bayan da hukumomin ilimi suka sauya wa dumbin matan aure wuraren aiki
A wani mataki na inganta harkar ilimi a yankunan karkara, hukumomi a Yamai sun sauya wa mata da dama wuraren aiki daga Birnin na Yamai zuwa yankunan na karkara
A cewar matan wannan matakin zai iya bakanta rayuwarsu ta aure da kuma gurbata tarbiyar 'ya'yansu
Hakan kuma ya sa daruruwan mata suka garzaya zuwa ofishin kungiyar addinin Islama ta IEN domin gabatar da wannan korafi
A cewar Madam Madi Maryama Hassan, kakakin malaman mata, wadanda na kwantiragi ne, da farko an ce za a sauya wa wadanda ba su da aure ne wurin aiki kawai
Ta kara da cewa, amma sai suka ga an jero sunayen mata masu aure a cikin sunayen wadanda aka tura karkara
“Ba a bi sharuddan da aka ce za a bi ba wajen sauya wurin aikin
” Inji Madam Hassan
Daga cikinsu da dama sun yi korafin cewa wannan mataki zai haifar da mutuwar aure, sannan zai shafi tarbiyar yara
Shugaban kungiyar ta IEN, Sheikh Jabiri Isma’il, ya ce ya saurari sakon malaman, yana mai cewa “muma za mu gaya wa Allah kukanku
”
Ministan ilimi a matakin firaimare, Dauda Muhammadu Marte, ya ce, ba huruminsu ba ne su tsaya suna duba yanayi yadda iyalin ma’aikata su ke idan za a saka su aiki
“Wannan ba a aikinmu ba ne
” Inji Marte yayin wata ganawa da suka yi da wakilin Muryar Amurka, Sule Mumuni Barma ta wayar tarho
Saurari cikakken rahoton kan yadda zanga zangar ta gudana:







Dubi ra’ayoyi
Fashi da makami, matsala ce da ke yawan addabar kasashe masu tasowa musamman ma a nahiyar Afirka
A 'yan kwanakin nan, mazauna yankin Agadez a Jamhuriyar Nijar, sun yi korafin cewa masu fashi da makami sun addabi dajin Agadez, lamarin da ke ci masu tuwo a kwarya
Rahotanni daga yankin Agadez na Jamhuriyar Nijar na cewa masu fashi da makami sun fara addabar yankin da tare hanya, inda sukan kwace dukiyoyi tare da jikkata jama'a da dama
A lokuta da dama ma, akan rasa rayukan a irin wannan yanayi a cewar matafiya
“Mutum uku ne suka tare mu, duk da bindigogi a hannunsu, kafin ma mu ba da kudin wasu an ji masu ciwo wasu kuma an bubbuge su
” Inji wani da ya fada tarkon ‘yan fashin a dajin Agadez, wanda ya nemi kada a bayyana sunansa
Tuni dai hukumomi a yankin suka fara wani taro, bayan da al’umar yankin ta fara korafi kan matsalar ta fashi a yankin na Agadez
“Mun hadu ne domin mu ga yadda za mu tsayar da wannan lamari, muna bukatar hadin kan jama’a, kowa ya kawo gudunmawarsa
” Inji Muhammed Anako, shugaban Majalisar Mashawarta a jihar ta Agadez
Masu lura da al’amura na cewa, matsalar rashin aikin yi, na daga cikin dalilan da ke jefa matasa cikin hali na fashi da makami, inda suka yi kira ga hukumomi da su tashi tsaye domin shawo kan wannan matsala
Saurari cikakken rahoton Tamar Abari domin karin bayani:





Dubi ra’ayoyi
Dama an ce kowa ya bar gida, gida ya bar shi
Wasu 'yan gudun hijarar kasar Somaliya da aka dawo da su gida daga kasar Libiya, sun tabbar da hakan ta wajen gode ma Allah da aka maida da su kasarsu ta haihuwa
Cikin matukar doki aka dawo da wasu ‘yan gudun hijirar Somaliya su wajen 12 daga kasar Libiya jiya Asabar
Wasunsu sun durkusa kan guyawunsu sun a ta kuka; wasunsu kuma na ta ruku’u da sujjada; a yayin da wasu ke ta raira taken kasarsu ta Somaliya a yayin da su ke saukowa daga jirgin saman kasar Turkiyya da ya dauko su daga kasar Libiya, inda wasunsu su ka makale na tsawon shekaru da dama
Tun daga 2014 kasar Libiya ta zama wani zango na ‘yan gudun hijira daga Afirka da Gabas Ta Tsakiya wadanda ke kokarin guje ma rashin kwanciyar hankali zuwa nahiyar Turai
Dubi ra’ayoyi
Nijar Ta Kare Girke Sojojin Yammacin Duniya Cikin Kasar
Bazoum
Ministan harkokin cikin gidan a jamhuriyar Nijar Bazoum Mohammed, ya kare matakin baiwa sojojin Amurka dana Faransa sansanoni a cikin kasar
Minista Bazoum wanda ya bayyana haka a hira da wakilin Sashen Hausa Sule Barma, yace galibin kasashe dake yankin Sahel, wadannan kasashe sun girke sojojin su a kasashen, amma ba zancen a ji 'yan kasar suna sukar wannan mataki
Ministan na cikin gida, yace makasudin wannan mataki na samar da sansani kan sojojin ketare shine ganin yadda Nijar take kara fuskantar barzana da hare hare daga 'yan ta'adda daga kasashe da suke makwabtaka da ita
Ya bada misali da yankin Agadez inda kasar take da dubban kilomita akan iyakarta, kuma bata da dakarun da zsu iya kare kan iyakar
Da farko, Mallam Bazoum, yayi tsokaci kan dokar fadin albarkacin baki, wadda wasu suke fatali da ita, ta wajen amfani da kafofin sada zumunta suna nenan haddasa fitina cikin kasar
Ga hirar da yayi da Sule Barma


Dubi ra’ayoyi
Bakin haure 'yan asalin kasar Somaliya da suke zaune a Libya sun koma gida bayan turjiya da tawagar da gwamnati ta tura domin dauko su
An kwashe 'yan ci ranin kasar Somaliya da dama zuwa Mogadishu daga Libya jiya asabar cikin wani yanayi mai sosa rai
Wadansu sun fadi a guiwoyinsu suna kuka wadansu kuma suka dungura goshinsu a kasa suna addu'a, yayinda wadansu suka rika raira taken kasar Somaliya yayinda suka sauka daga jirgin kasar Turkiya da ya daukosu daga Libya, inda wadansu suka makale na tsawon shekaru
Tun shekara ta dubu biyu da goma sha hudu, Libya ta zama muhimmin wurin yada zango na 'yan ci rani daga kasashen Afrika da kuma gabas ta tsakiya, wadanda ke kokarin gujewa tashin hankali da nufin shiga kasashen turai
Mataimakin firai ministan kasar Somaliya  Mahdi Mohamed Guled, da 'yan majalisar dokoki da kuma wakilan kungiyoyi sun tarbi 'yan ci ranin a tashar jirgin sama
'Yan ci rani sun bada labarin irin wulakancin da suka fuskanta da fargaba da kuma tashin hankalin da suka gani a Libya
Dubi ra’ayoyi
Majalisar ministocin kasar Habasha ta ayyana dokar ta baci ta watanni uku a kasar, wadda ta kama aiki nan take
An fitar da sanarwar ne a kafofin watsa labarai kwana daya bayanda Firai minista Hailemariam Desalegn ya sanar da yin murabus
Wata sanarwar gwamnati tace an ayyana dokar ta bacin ne domin kiyaye doka da oda da kuma wanzar da zaman lafiya da tsaron kasa
Sanarwar ta kuma ce an yanke wannan shawarar ne sabili da kawo karshen fadan kabilanci da kashe kashe da lalata kaddarori da aka fuskanta a kasar
Ethiopia ta yi fama da tarzomar kin jinin gwamnati cikin shekarun da suka shige, da kira a gudanar da zabe mai sahihanci a kuma dama da dukan kabilun kasar
Hadakar kungiyar EPRDF mai mulki ita ce ke rike da dukan kujerun majalisar kasar
A yunkurin kwantar da hankali, cikin wannan makon gwamnati ta saki sama da fursunoni dari bakwai da aka kama yayin zanga zangar kin jinin gwamnati da kuma lokacin da aka kafa dokar ta baci a baya
Wadanda aka saki sun hada da fitattun shugabannin hamayya da kuma wani fitaccen dan jarida Eskinder Nega, wanda yake yawan kushewa gwamnati

Dubi ra’ayoyi
Aksarin bakin hauren Somaliya da ke kokarin tsallaka teku ta kasar Libya domin zuwa nahiyar turai, sun ki komawa gida, bayan da gwamnatin kasarsu ta tura wata tawaga domin mayar da su gida
Yunkurin da gwamnatin Somaliya ke yi na kwashe ‘yan kasarta da ke Libya, ya fuskanci turjiya, bayan da tawagar da kasar ta tura, ta gaza shawo kan bakin hauren Somaliya masu kokarin tsallaka teku zuwa nahiyar turai, kan su guji wannan hanya mai cike hadari su koma gida
Bakin hauren Somaliyan, sun fada wa, mambobin tawagar gwamnatin kasarsu cewa, sun sha bakar wahala wajen zuwa kasar ta Libya daga Somaliya, saboda haka, suna ganin ba su da asara
Tawagar jami’an gwamnatin ta Somaliya, ta ce ga dukkan alamu, ‘yan kasarta sun riga sun kuduri aniyar yin wannan tafiya ta teku, domin danganawa da kan iyakokin nahiyar turai
A ranar Litinin din da ta gabata, mambobin tawagar gwamnatin ta Somaliya suka isa birnin Tripoli, sun kuma ce sun kai ziyara wuraren da ake rike da bakin, sannan sun hadu da wasudaga cikinsu a ofishin jakadancin Somaliyan
Amma kuma duk da haka, mutane 11 ne kacal suka nuna sha’awar za su koma Somaliya
Kiyasi ya nuna cewa, akalla ‘yan kasar ta Somaliya 5,000 zuwa 6,000 ne suka yi kaura zuwa Libya da nufin tsallaka teku, a cewar jami’ai
Dubi ra’ayoyi
'Yan adawar Nijar sun yi watsi da tayin sulhu na kwamitin kasashe renon Faransa, saboda a cewarsu jam'iyyar dake mulkin kasar PNDS ta kutsa siyasa a lamarin inda take neman maida kwamitin CNDP na jam'iyyar mai mulki ne
Tawagar dake karkashin jagorancin kasashen rennn Faransa ya isa Nijar a ci gaba da kokarin dinke barakar dake tsakanin bangarorin 'yan siyasar kasar ta Nijar
Yanzu dai an kusa kwashe shekara guda inda jam'iyyun adawa da 'yan babu ruwanmu basu halarci taron majalisar CNDP ba
A wannan ziyara jami'an sun gana da shugabannin jam'iyyun 'yan babu ruwanmu kana washe gari suka gana da jam'iyyu masu rinjaye
Daga bisani kuma sun gana da 'yan adawa a wani kokarin kawo karshen kiki-kakar da ta dabaibaye ayyukan kwamitin sasanta rikicin siyasar wato CNDP
Amma 'yan adawa sun yi watsi da kasancewa a taron CNDP kamar yadda Annabo Sumaila jigo a jam'iyyar 'yan adawa ta FRDDR ya bayyana
A cewarsa ita CNDP ta na da kura-kurai da yawa, kuma muddin ba'a gyarasu ba, to ba zasu halarci duk wani taro da ta kira ba
Inji shi bangarori uku ne suke cikin CNDP da suka hada da 'yan adawa da PNDS da 'yan babu ruwanmu
Amma yau sai CNDP ta zama kamar ta bangare daya ne, wato ta bangaren PNDS mai mulki kadai
Jagoran tawagar Robel Dosul bai so yin wani daogon bayanin abin dake tafe dasu ba, saboda a cewarsa ya zo ne ya karanci yanayin da ake ciki saboda haka sai magana ta kai karshe yake da bakin magana
To saidai su 'yan FRDDR sun ce abu daya ne zai kawo sulhu idan an koma kan gaskiya
A saurari rahoton Souley Barma don karin bayani

Dubi ra’ayoyi
Kasa da sa’oi 24 bayan murabus din Jacob Zuma, Afrika ta Kudu tayi sabon shugaban kasa
Cyril Ramaphosa, wani fitaccen dan kasuwa da kuma kusa a jam’iyar African National Congress ANC, wanda ya taka rawar gani a tilastawa Zuma ajiye aiki
An rantsar da Ramaphosa ranar alhamis a birnin Cape Town bayanda majalisa ta zabe shi babu hamayya
An rantsar da shi ne bayan misalin sa’oi 12 da yin murabus din Zuma, biyo bayan matsin lamba da ya fuskanta daga jam’iyarsa da ya sauka daga karagar mulki kafin cikar wa’adin mulkinsa a tsakiyar shekara ta dubu biyu da goma sha tara
Ramaphosa ya bayyana cewa, zai fuskanci kalubalai masu yawa a sabon mukamin da suka hada da yaki da cin hanci da rashawa da yayi kamari a jam’iyarshi, da kokarin cike gibin dake akwai na tattalin arziki tsakanin ‘yan kasa bayan karshen mulkin wariyar launin fata, da kuma ci gaba da sabon aikinsa lokacin da za a gudanar da zaben kasa a shekara ta dubu biyu da goma sha tara
Dubi ra’ayoyi
Jakadun Majalisar Dinkin Duniya na yakin Sahel sun gudanar da bikin tsarin jadawalin ayyukan jin-kai da za su yi a Nijar tare da bayyana wadanda za su ci gajiyar ayyukansu
Jakadun Majalisar Dinkin Duniya na yankin Sahel sun ce mutane kimanin miliyan1
8 ne za su amfana da ayyukan da ke kunshe da wani tsarin samar da ayyuka da suka yi
Galibin mutanen da ke cikin matsala sun fito ne daga yankunan Diffa da Tilabery, yankunan da suka fi fama da rikicin ta'addanci
A shirin na Majalisar Dinkin Duniya, yaki da karancin abinci na kan gaba kamar yadda Bintu Jibo shugabar jakadun a Nijar, ta ce
Ta kara da cewa, baya ga matsalar karancin abinci, shirin zai maida hankali akan cutar tamowa wadda take addabar yara a cikin shirin kiwon lafiya
Sannan akwai shirin samar da ruwan sha da inganta ilimin yara
Bayanai na nuni da cewa yawan mutanen davke cikin kangi a bana, ya zarta na 2017 lamarin da Madam Jibo ta ce yana da nasaba da tabartarewar tsaro akan iyakar Burkina Faso da Mali
Wannan kuma yana shafar jamhuriyar ta Nijar cewarta
Hukumomin Nijar ta bakin Firai Ministan kasar Birji Rafini yayin kaddamar da tsarin jaddawalin ayyukan jin-kai na Majalisar Dinkin Duniyan, sun bukaci hadin gwuiwa da gwamnati domin tsara fasali daya tilo daga badi
Saurari rahoton Sule Barma da karin bayani

Dubi ra’ayoyi
Shekaru biyu ke nan da jihohin Baminda da Boya masu amfani da harshen Ingilish suka fara yi wa gwamnatin kasar Kamaru bore saboda wai an mayar da su saniyar ware lamarin da ya sa suka dauki makaman yaki har suna kashe jami'an gwamnatin Kamaru
Gwamnatin Jamhuriyar Kamaru ta sake karfafa matakan tsaro a jihohin yankin Ingilishin kasar guda biyu, wato jihohin Baminda da Boya
Gwamnatin za ta dauki matakin ne saboda yadda ake kashe tare da sace 'yan sandan kasar a jihohin biyu
Haka kuma ana yin garkuwa da manyan jami'an gwamnati a yankunan
Mr
Rawul wanda ya kasance shi ne mai bai wa ministan tsaro shawara akan rikicin bangaren 'yan awaren, ya bayyana irin matakan tsaron da suka dauka ko kuma za su dauka
Ya ce gwamnatin Kamaru da ministan tsaro da su kansu suna ganin dole ne su inganta matakan tsaro su kuma kwato wani karamin magajin garin da aka yi garkuwa da shi
Domin a cewarsa, hakki ne da ya rataya a wuyansu yana mai cewa, wajibi ne su kare rayukan jama'a da dukiyoyinsu
Saurari rahoton Muhammad Awal Garba domin jin karin bayani

Dubi ra’ayoyi
A wani yanayi na ba-zata, Firai Ministan Habasha, ya sanar da cewa zai sauka daga mukaminsa domin samar da hanyar kyautata makomar kasar wacce take fuskantar rigingimu na siyasa da kuma tattalin arziki
Firai Ministan Ethiophia ko kuma Habasha, ya ba da sanarwar cewa zai yi murabus a bisa abin da ya kira a matsayin kokarin ci gaba da gyara tare da kawo sauki a siyasar kasar da ke cikin halin ha’ulai
Da yake magana a gidan Talabijin na kasar,a yau Alhamis, Hailemariam Desalegn, ya ce, ya mika takardarsa ta barin aiki a matsayin sa na Firai Minista da kuma shugaban Jam’iyyar da ke mulki ta EPRDF Coalition ta kawance
Hailemariam ya ce bukatar samar da gyaran wanda bai bayyana ta yazo ne a lokacin da tashe-tashen hankula suka yi kamari a kasar
Mutane da dama sun rasa muhallansu wasu gidajensu sun lalace, wanda za su iya zama illa ga saka hannun jari saboda rikice-rikice da suka addabi kasar

Dubi ra’ayoyi
An zabi mataimakin shugaban kasar Afirka ta Kudu, Cyril Ramaphosa a matsayin shugaban kasa da zai maye gurbin shugaba Jacob Zuma da ya yi murabus
A yau Alhamis, ‘yan Majalisar dokokin Afirka ta Kudu sun zabi Cyril Ramaphosa, a matsayin sabon shugaban kasar a hukumance
An zabi Ramaphosa ne ba tare da an kada kuri’a ba, lura da cewa shi kadai ne dan takara da aka zaba a majsaliar dokokin da ke Birnin Cape Town, a cewar babban mai shari’a Mogoeng Mogoeng, yayin da yake bayani ga 'yan majalisar
Bayan wannan sanarwa ce, ‘yan majalisar suke barke da rera waka da rawa a wani yanayi na nuna farin cikinsu
Zabin da aka yi wa Ramaphosa, na zuwa ne sa’oi kadan bayan da shugaba Jacob Zuma ya yi murabusa daga mukaminsa ba tare da bata lokaci ba
Murabus din Zuma, na zuwa ne kwanaki kadan bayan da shugabannin jam’iyya mai mulki ta ANC, ta yanke shawarar cewa za ta janye shi daga mukaminsa a farkon makon nan
Sun dauki wannan matsaya ce saboda acewarsu, sun gaji da korafe-korafen zargin cin hanci da rashawa da ake yi akan Zuma, cikin shekaru tara da ya yi yana mulkar kasar
Jam’iyyar ta ANC har ila yau, ta nuna bacin ranta, kan yadda ake fuskantar komadar tattalin arziki a Afirka ta Kudu
Yanzu haka, Ramaphosa zai fuskanci kalubale da dama, ciki har da batun farfado da tattalin arzikin kasar
Dubi ra’ayoyi
Madugun adawar kasar Zimbabwe, Morgan Tsvangirai, wanda yayi suna a saboda jajircewar da ya jima yana yi ta neman kawo karshen mulkin shugaba Robert Mugabe, ya rasu 'yan watanni kadan a bayan da Mugabe ya sauka daga kan mulki
Gwagwarmayar da ya sha yi a tsawon shekaru 65 da yayi a duniya ta yi tasiri wajen janyo ajalinsa jiya laraba a Afirka ta Kudu, bayan ya jima yana fama da cutar sankara
Mataimakin shugaban jam'iyyar MDC, Elias Mudzuri, ya tabbatar da mutuwar Mr
Tsvangirai jiya laraba da maraice, yana mai fadin cewa iyalan marigayin da bakinsu sun bayyana masa hakan
Har ya zuwa lokacin da ya kusan barin duniya, Mr
Tsvangirai bai ja kafa a gwagwarmayarsa ta neman kawo sauyin siyasa a kasar Zimbabwe ba
Wannan haka ta sa ta cimma ruwa jim kadan kafin rasuwarsa, inda a karshen shekarar 2017 MUgabe yayi murabus bayan mulkin shekaru 38
Allah bai ba Tsvangirai ikon jagorancin jam'iyyarsa ta MDC wajen samun nasara a Zimbabwe ba, amma magoya bayansa suka ce kokari da kuma gwagwarmayar da yayi ita ce a'ala
Wani dan jam'iyyar MDC mai suna Austin Moyo, yace "Morgan Tsvangirai shine mutumin farko da yayi ta-maza ya fito ya kalubalanci Mugabe, kuma ya haddasa samun sauyi
"
Tun shekarar 2016 Tsvangirai yake fama da cutar sankara ta dubura, wadda a wasu lokuta take kama da cutar basur
Dubi ra’ayoyi
Jacob Zuma yayi jawabi ga al'ummar kasar inda yace ba ya tsoron kuri'ar rashin amincewa da gwamnatinsa a majalisar dokoki, amma sai ya juya yace yayi murabus nan take
Shugaba Jacob Zuma na Afirka ta Kudu, wanda aka hana ma jin sakat, yayi murabus nan take a jiya laraba da maraice
Zuma, mai shekaru 75 da haihuwa, ya amsa umurnin jam'iyyar ANC mai mulki, wadda ta matsa masa lamba a kan yayi murabus ya kawo karshen mulkin shekaru 9 da yayi cikin yanayi na abubuwan ban fallasa
A coikin jawabin minti 30 da yayi ga kasar, Zuma yace rashin adalci ne ga jam'iyyar ANC ta bukace shi da yayi murabus
Duk da ikirarinsa na cewa jam'iyyar ANC ba ta bi ka'ida wajen neman yayi murabus ba, Mr
Zuma yace, "Na yanke shawarar yin murabus daga kujerar shugabancin kasa nan take
Duk da cewa ban amince ad shawarar shugabannin jam'iyya ta ba, na kasance dan jam'iyyar ANC mai bin umurni
"
Zuma ya kara da cewa, "A yayin da nake barin wannan kujera, zan ci gaba da aiki ma al'ummar Afirka ta Kudu, da kuma ANC, kungiyar da na yi ma aiki duk tsawon rayuwata
"
Ana sa ran majalisar dokokin Afirka ta Kudu zata zabi shugaban ANC, Cyril Ramaphosa, a matsayin shugaban kasa a yau alhamis ko gobe Jumma'a
A wannan makon shugabannin jam'iyyar ANC suka yanke shawarar neman Zuma yayi murabus bayan da ya shafe shekaru 9 yana mulki, inda aka fuskanci tabarbarewar tattalin arziki da kuma zarge-zargen zarmiya da cin hanci
Zarge-zargen da ake masa sun hada har da cewar ya kyale iyalan Gupta masu arziki suna sanya baki kan mutanen da zai nada ministocinsa, da kuma zargin cewa yayi amfani da kudi dala miliyan 20 na gwamnati wajen gyara gidansa na kashin kansa
Dubi ra’ayoyi
Jam'iyyun kawance da ke mulkin kasar Nijar sun fito fili sun goyi bayan shirin kasafin kudin shekarar 2018 na gwamnati duk da cewa lamarin har yanzu yana jawo cece-ku-ce daga jam'iyyun adawa da kungiyoyin kare hakkin jama'a
A karon farko kawancen jam'iyyun da ke mulkin kasar Nijar sun bayyana matsayinsu a hukumance dangane da tsarin kasafin kudin shekarar 2018 wanda har yanzu yake haifar da ta da jijiyoyin wuya
A cewar kungiyoyin da ke adawa da shirin, kasafin zai jefa talakawan kasar cikin wani kuncin rayuwa mai tsanani
Su ma jam'iyyun adawa sun danganta shirin da zama daidai da rashin sanin mulkin kasa
Sai dai Shugaban jam'iyyar PNDS Tarayya, Bazoun Muhammad, ya ce su ma sun san akwai wurare kalilan da aka samu tsadar wasu abubuwa amma ba yadda 'yan adawa ke cewa ba
Ya ce basu rage albashin ma'aikata ba ko rage ma'aikatan ko kuma amshe masu albashi
Bazoum ya ce, lokaci ne ya zo mai tsananin wuya, shi ya sa aka kara haraji akan wutar lantarki da sauransu
Matakin jibge sojojin kasashen yammacin turai a wasu sassan Nijar domin yaki da ta'addanci na cikin abubuwan da ke shan suka daga 'yan adawa da wasu kungiyoyi
Akan sojojin waje da ke kasar, Bazoun Muhammadou ya ce su nufinsu shi ne 'yan Nijar su kwanta lafiya

A saurari rahoton Suley Barma da karin bayani


Dubi ra’ayoyi
Yayin da majalisar dokokin Afirka ta Kudu ke shirin kada kuri'a kan makomar shugabancin Jacob Zuma, shugaban ya kare kansa a wata hira da aka yi da shi
Shugaban Arrika ta kudu Jacob Zuma, wanda yake tsaka mai wuya ya kare kansa, a wata hira da aka yi da shi kai tsaye ta tashar talabijin a yau Laraba
Zuma ya ce “babu adalci” a matsin lamba da ake yi masa na ya yi murabus, kuma ba’a fada masa wanne laifi ya yi ba
Da yake magana ta tashar talabijin ta kasar da ake kira SABC a takaice, Zuma ya ce ya gana da manyan shugabannin jam’iyyar ANC mai mulkin kasar a karshen makon jiya, kuma ya amince da cewa zai yi murabus amma wanda za’a jinkirta
Ya ce ya ba da shawarar ya ci gaba da aiki har zuwa watan shida
Amma shugabannin na ANC sun ki su amince da wannan tayin d a ya yi masu, suka kuma bukace shi da ya yi murabus nan take
Jam’iyyar ta ce majalisa za ta kada kuri’a yanke kauna kan shugabancinsa gobe Alhamis idan bai sauka kafin lokacin ba
“Ba za mu ci gaba da sa Afirka ta kudu ta jira ba,” inji ma’ajin jam’iyyar, Paul Mashatile
Dubi ra’ayoyi
Gudun don kada 'yan kungiyar ISIS da aka fatattaka a kasashen Syria da Iraq bazuwa kasashensu, ya sa kasashen 75 dake yaki da ta'addanci suka taru a Kuwait domin shirya yadda zasu tabbatar da cin nasara akan ta'addanci cikin kasashensu
Jiya aka fara taron ministocin harkokin wajen kasashe 75 a Kuwait dake yaki da kungiyar ISIS ko kungiyoyi masu alaka da ita ko kuma wasu kungiyoyin ta'addancin
Ministan harkokin wajen kasar Nijar Malam Ibrahim Yacouba na cikin wadanda suka halarci taron
Ya zanta da Muryar Amurka akan lamuran yaki da 'yan kungiyar Boko Haram da ta'addanci a yankin kasashen Sahel
Kasashen dake fama da ta'addanci a yankin sun hada da Nijar da Najeriya da Mali da Kamaru da Chadi
A cewar ministan taron na hadin kan kasashe 75 ne
Wadannan kasashen su ne suka hada karfi domin su yaki kungiyar ISIS da kungiyoyin dake alaka da ita ko kuma wasu 'yan ta'addan
Manufar mahalarta taron shi ne sani inda suke yanzu a yakinsu da ta'addanci, musamman irin nasarorin da suka samu da abubuwan da ya kamata su kiyaye domin kaucewa sake farfado da kungiyoyin 'yan ta'adda
Inji Ibrahim Yacouba ta'addanci bashi da iyaka
Wadanda suka fito daga Libya su ne suka bazu zuwa Naijar, Najeriya, Mali da dai wasu kasashen
Ya ce duk duniya kowa ya sani 'yan ta'adda daya suke
Basu da addini kuma basu da iyaka
Ruguza 'yan ta'adda a Libya da Syria ka iya sake jefa kasashen Afirka da wasu cikin wani sabon tashin hankali musamman idan sun gudu zuwa nahiyar
Abun mamaki idan sun shiga Afirka yankin Sahel suka fi zuwa
Yanzu irin wadannan 'yan ta'addan sun kai dubu uku suna yawo a yankin Sahel
Babu yadda za'a ci nasara a kansu idan ba'a murkushe kungiyoyi irinsu Boko Haram da wadanda suke Mali ko Libya ba
Abdulaziz Toro na da karin bayani a wannan rahoton

Dubi ra’ayoyi
Bunkasar birane a 'yan shekarunnan na daga cikin matsalolin da ke raba manoma da makiyaya da filayensu a fadin Nijar
Game da wannan batun ne kungiyoyi tare da hadin gwiwar gwamnatin kasar ne suka shirya taron domin neman mafita
Kungiyoyin mazauna karkara da hadin gwiwar gwamnatin jamhuriyar Nijar, sun shirya wani taro da zummar lalubo hanyar warware matsalar da ake samu tsakanin manoma da makiyaya a jamhuriyar Nijar
Masu shirya taron sun samar da taron ne da zummar ganin an samar da wasu yarjeniyoyi da za a bi sau-da-kafa domin kaucewa aukuwar rikici
Shugaban kungiyar kare hakkin mutanen karkara, Jibo Banya ya shaidawa wakilin Muryar Amurka, Sule Mummuni Barma cewa fatarsu, taron ya cimma manufar sa
Firayim Ministan Nijar, Biji Rafini ne ya jagoranci wannan tattaunawar da ya samun halarcin shugabannin al’umma dama wasu ‘yan majalisar dokokin kasar
Ganin cewa Firayim Ministan na cikin wadanda suka halarci taron ne yasa wasu mahalarta taron bayyana masa wasu matsalolin da suke fuskanta musamman manoma
Ga Sule Mummuni Barmada Karin bayani

Dubi ra’ayoyi
An sace wasu jami'an gwamnatin Kamaru yayin da aka kashe wasu sojoji a ranar bikin matasa a yankin da ake magana da harshen ingilishi a arewa maso kudancin kasar
Mahukunta a kasar Kamaru suna ci gaba da neman wasu manyan jami'an gwamnatin kasar da aka sace ranar lahadi a yankin ‘yan awaren kuma ana zargin cewa ‘yan awaren ne suka sace su
Sace wadannan jami'an ya biyo bayan kashe wasu jami'an soji ne da aka yi a ranar da ‘yan yankin masu magana da harshen ingilishi suka tada rikici bayan da jami'an kasar suka yi kokarin gudanar da bikin ranar matasa a yankin
Wakilin Muryar Amurka, Moki Edwin Kinzeka ya ce, matar daya daga cikin jami'an gwamnatin kasar, Julienne Namata wadda mijin ta ne ke kula da yankin Batibo da ke yankin na ‘yan awaren, ta yi fatar cewa za ta ga mijinta ya dawo wanda aka dauka a cikin gidansu ranar lahadi a lokacin da yake shirin shiga cikin gari domin ya jagoranci bikin ranar matasa na karo 52
Julienne ta ce da misalin karfe 8 na safe ne suka fara jin karar harbin bindiga, inda nan take ta tafi dakinsa domin ta sanar da shi abinda take ji amma sai ta tarar da baya ciki
Da kuma ta tambayi dan sandan da ke gadin gidan sai yace da ita sun fita shi da direbansa
Mahukunta dai suna zargin cewa wasu ‘yan bindiga ne suka kai gashi Namata a cikin motarsa ba tare da sanin mai tsaron lafiyar sa ba
Domin an ga motarsa ta kone kurmus amma shi ba a ganshi ba tun wannan lokacin kawo yanzu
Absalon Manono Shugaban jami'an tsaron yankin Momo da ke gundumar Batibo inda wannan lamari ya faru, yace yanzu haka sun samar da tawagar bincike a wannan da dukkan jami'an tsaron da ke aiki a wannan gundumar tare da gudunmuwar gwamnan yankin da ma shugaban jami'an tsaro na daukacin yankin
Yace kuma jami'an tsaron na iya bakin kokarin su domin bada dukkan gudunmuwar da ake bukata
Wannan lamarin yasa da yawan matasan da ake bikin dominsu barin wannan yankin duk ko da kiransu da aka yi da su dawo
Jami'an gwamnati da ‘yan majilisar dokokin dake wannan tyankin na ‘yan awaren sun jima suna fuskantar barazana sai dai wannan shine karo na farko da aka sace wani jamiin gwamnati
Dubi ra’ayoyi
Jam'iyya mai mulki (ANC) a Afirka ta kudu ta ce ta tattauna da Shugaban kasar Jacob Zuma akan shawarar da ta yanke ta yi masa kiranye amma ba ta ba shi wani wa'adin mayar da martani ba
Jam’iyya mai mulki ta Afirka ta kudu ta yanke hukuncin yi wa shugaban kasar, Jacob Zuma kiranye daga matsayinsa na shugaban kasar, koda yake akwai alamun cewa shugaban ba shi da niyyar bada hadin kai ga wannan shirin
A yau Talata ne sakataren Jam’iyyar ta African National Congress (ko A-N-C) Ace Magashule, ya bayyana haka a taron manema labarai cewa shuwagabannin jam’iyyar sun gana da shugaba Zuma, kuma sun fada masa hukuncin da suka yanke wanda ya ce, yana daga cikin dokokin tsarin mulkin jam’iyyar
Kawo yanzu dai babu wani martani daga Zuma, amma Magashule ya ce yana sa ran shugaban ya mayar da martani zuwa gobe Laraba, ko da shike ya jaddada cewa jam’iyyar ba ta yankewa shugaban wani wa’adi ba
Dokar tsarin mulkin kasar bata wajabtawa Shugaba Zuma amincewa da hukuncin jam’iyyar ba
Idan ya ki amincewa ya sauka, za a gabatar da batun a gaban majalisar dokoki ta kasar wadda zata iya tsige shi bisa kuri’ar rashin amincewa
Idan haka ya faru, shugaban jam’iyyar ANC Cyril Ramaposa ka iya kasancewa shugaban kasar Afirka ta kudu
An dade ana zargin shugaba Zuma da laifukan cin hanci da rashawa wanda ke da nasaba da faduwar tattalin arzkin kasar Afirka ta kudu tun daga lokacin da ya fara mulkin kasar a shekarar 2009
Cikin zarge-zargen da ake masa, masu suka sun ce shugaba Zuma ya yi amfani da kudin gwamnati dalar Amurka, miliyan $20, wajan gyara gidansa, da kuma ba wasu attajiran Indiyawa hurumin zabar ministocin kasar


Dubi ra’ayoyi
Alkali Abdulqawi Yusuf ya zamanto ‘dan kasar Somaliya na farko da ya taba zama shugaban babbar kotun duniya ta ICJ dake birnin Hague a kasar Netherlands
Da yake magana ta wayar talho da sashen Somaliyanci na Muryar Amurka, Alkali Yusuf, ya ce “Na yi farin ciki da wannan zabe
kuma ina ji jikina wannan ya nuna min matsayina gurin abokan aiki na
hakan yasa nake matukar godiya garesu
”
Ya ci gaba da cewa “ina fatan bazan basu kunya ba wajen yin ayyukan da suka zabe ni na yi, domin nuna musu sun yi zabin shugaba mai kyau
”
Babbar kotun ICJ na da mambobi 15, kuma ita ce bangaren shari’a ta MDD
Ita ce ke yanke hukuncin karshe, watau tamkar kotun koli, a kan takaddama tsakanin kasashe biyu, kuma tana baiwa MDD shawara
Yusuf, mai shekaru 69, ‘dan asalin garin Eyl dake gabar ruwa a Somaliya, yayi karatunsa a jami’ar Somaliya da jami’ar Florence da kuma jami’ar Geneva
Ya zamanto ‘dan nahiyar Afirka na uku da zai shugabancin babbar kotun
